ПЕРША КНИГА ХРОНІК
КОРОТКИЙ ЗМІСТ
Розділ 1
	Від Адама до Авраама (вірші 1–27)
	Авраамові нащадки (вірші 28–37)
	Едомляни, їхні царі й голови племен (вірші 38–54)
Розділ 2
	12 синів Ізраїля (вірші 1,2)
	Нащадки Юди (вірші 3–55)
Розділ 3
	Нащадки Давида (вірші 1–9)
	Царський рід Давида (вірші 10–24)
Розділ 4
	Інші нащадки Юди (вірші 1–23)
		Ябец і його молитва (вірші 9,10)
	Нащадки Симеона (вірші 24–43)
Розділ 5
	Нащадки Рувима (вірші 1–10)
	Нащадки Гада (вірші 11–17)
	Гагрян завойовано (вірші 18–22)
	Половина племені Манасії (вірші 23–26)
Розділ 6
	Нащадки Левія (вірші 1–30)
	Храмові співаки (вірші 31–47)
	Нащадки Аарона (вірші 48–53)
	Поселення левітів (вірші 54–81)
Розділ 7
	Нащадки Іссахара (вірші 1–5), Веніямина (вірші 6–12), Нефталима (вірш 13), Манасії (вірші 14–19), Єфрема (вірші 20–29) і Асира (вірші 30–40)
Розділ 8
	Нащадки Веніямина (вірші 1–40)
		Рід Саула (вірші 33–40)
Розділ 9
	Родовід після полону (вірші 1–34)
	Рід Саула (повторно) (вірші 35–44)
Розділ 10
	Смерть Саула і його синів (вірші 1–14)
Розділ 11
	Ізраїль помазує Давида на царя (вірші 1–3)
	Давид захоплює Сіон (вірші 4–9)
	Сильні воїни Давида (вірші 10–47)
Розділ 12
	Прибічники царя Давида (вірші 1–40)
Розділ 13
	Ковчег виносять з Кір’ят-Єарима (вірші 1–14)
		Загибель Уззи (вірші 9,10)
Розділ 14
	Владу Давида утверджено (вірші 1,2)
	Сім’я Давида (вірші 3–7)
	Перемога над філістимлянами (вірші 8–17)
Розділ 15
	Ковчег переносять у Єрусалим (вірші 1–29)
		Мелхола зневажає Давида (вірш 29)
Розділ 16
	Ковчег ставлять у наметі (вірші 1–6)
	Давидова пісня подяки (вірші 7–36)
		«Єгова став Царем!» (вірш 31)
	Служіння перед ковчегом (вірші 37–43)
Розділ 17
	Давид не побудує храму (вірші 1–6)
	Угода з Давидом про царство (вірші 7–15)
	Давидова молитва подяки (вірші 16–27)
Розділ 18
	Перемоги Давида (вірші 1–13)
	Наближені Давида (вірші 14–17)
Розділ 19
	Аммонітяни принижують Давидових посланців (вірші 1–5)
	Перемога над Аммоном і Сирією (вірші 6–19)
Розділ 20
	Раббу захоплено (вірші 1–3)
	Філістимських велетнів убито (вірші 4–8)
Розділ 21
	Незаконний перепис (вірші 1–6)
	Покарання від Єгови (вірші 7–17)
	Давид будує жертовник (вірші 18–30)
Розділ 22
	Приготування для будівництва храму (вірші 1–5)
	Давид наставляє Соломона (вірші 6–16)
	Князям наказано помагати Соломону (вірші 17–19)
Розділ 23
	Давид організовує левітів (вірші 1–32)
		Аарон і його сини — вибрані (вірш 13)
Розділ 24
	Поділ священиків на 24 групи (вірші 1–19)
	Інші призначення левітів (вірші 20–31)
Розділ 25
	Музиканти і співаки у храмі (вірші 1–31)
Розділ 26
	Групи вартових при брамах (вірші 1–19)
	Скарбники та інші наглядачі (вірші 20–32)
Розділ 27
	Начальники на службі у царя (вірші 1–34)
Розділ 28
	Давидова промова про будівництво храму (вірші 1–8)
	Соломон отримує настанови та архітектурний план (вірші 9–21)
Розділ 29
	Пожертви на храм (вірші 1–9)
	Давидова молитва (вірші 10–19)
	Народ радіє; правління Соломона (вірші 20–25)
	Смерть Давида (вірші 26–30)
Кінець короткого змісту
Розділ 1
1 Адам,
Сиф,
Ено́ш,
2 Кена́н,
Магалале́ль,
Яре́д,
3 Ено́х,
Метушала́х,
Ламе́х,
4 Ной,
Сим, Хам і Яфе́т.
5 Сини Яфе́та: Гоме́р, Маго́г, Мада́й, Ява́н, Тува́л, Меше́х і Тіра́с.
6 Сини Гоме́ра: Ашкена́з, Ріфа́т і Тога́рма.
7 Сини Ява́на: Елі́ша, Тарші́ш, Кітті́м і Родані́м.
8 Сини Ха́ма: Куш, Міцраї́м, Пут і Ханаа́н.
9 Сини Ку́ша: Се́ва, Хаві́ла, Са́вта, Раа́ма і Савте́ха.
Сини Раа́ми: Ше́ва і Деда́н.
10 В Ку́ша народився Ні́мрод, який став першим силачем на землі.
11 У Міцраї́ма народились Луді́м, Анамі́м, Легаві́м, Нафтугі́м, 12 Патрусі́м, Каслухі́м (від нього походять філісти́мляни) та Кафторі́м.
13 У Ханаа́на народились Сидо́н, який був первістком, і Хет. 14 Від Ханаа́на також походять євусея́ни, аморея́ни, гіргашея́ни, 15 хіввея́ни, аркія́ни, сінея́ни, 16 арвадя́ни, цемаритя́ни і хаматя́ни.
17 Сини Си́ма: Ела́м, Ашшу́р, Арпахша́д, Луд і Ара́м,
а також Уц, Хул, Гете́р і Маш.
18 В Арпахша́да народився Шела́х, а в Шела́ха — Еве́р.
19 Еве́р мав двох синів. Ім’я одного — Пеле́г, бо за його життя земля поділилась, а другого — Йокта́н.
20 У Йокта́на народились Алмода́д, Шеле́ф, Хацармаве́т, Єра́х, 21 Гадора́м, Уза́л, Ди́кла, 22 Ова́л, Авімаї́л, Ше́ва, 23 Офі́р, Хаві́ла і Йова́в; це сини Йокта́на.
24 Сим,
Арпахша́д,
Шела́х,
25 Еве́р,
Пеле́г,
Ре́у,
26 Серу́г,
Нахо́р,
Тера́х,
27 Аврам, тобто Авраам.
28 Сини Авраама: Ісак та Ізмаї́л.
29 Ось їхні нащадки: Невайо́т, Ізмаї́лів первісток, Кеда́р, Адбеї́л, Мівса́м, 30 Мі́шма, Ду́ма, Ма́сса, Гада́д, Те́ма, 31 Єту́р, Нафі́ш і Ке́дма. Це сини Ізмаї́ла.
32 Кету́ра, наложниця Авраама, народила йому Зімра́на, Йокша́на, Меда́на, Мідія́на, Їшба́ка і Шуа́ха.
Сини Йокша́на: Ше́ва і Деда́н.
33 Сини Мідія́на: Е́фа, Ефе́р, Хано́х, Аві́да та Елда́а.
Усі вони були синами Кету́ри.
34 В Авраама народився Ісак. Сини Ісака: Ісав та Ізра́їль.
35 Сини Ісава: Еліфа́з, Реуї́л, Єу́ш, Яла́м і Коре́й.
36 Сини Еліфа́за: Тема́н, Ома́р, Цефо́, Гата́м, Кена́з і Амали́к, якого народила Ті́мна.
37 Сини Реуї́ла: Наха́т, Зера́х, Ша́мма і Мі́зза.
38 Сини Сеї́ра: Лота́н, Шова́л, Цівео́н, А́на, Дішо́н, Еце́р і Діша́н.
39 Сини Лота́на: Хо́рі та Гома́м. Лота́н мав сестру Ті́мну.
40 Сини Шова́ла: Алва́н, Манаха́т, Ева́л, Шефо́ та Она́м.
Сини Цівео́на: А́йя та А́на.
41 Син А́ни — Дішо́н.
Сини Дішо́на: Хемда́н, Ешба́н, Їтра́н і Кера́н.
42 Сини Еце́ра: Білга́н, Заава́н та Ака́н.
Сини Діша́на: Уц та Ара́н.
43 Ось царі, які правили в едо́мському краї до того, як з’явився перший цар в ізраїльтян. Бе́ла, Бео́рів син, царював у місті Дінга́ва. 44 Коли Бе́ла помер, замість нього царем став Йова́в, син Зера́ха з Бо́цри. 45 Коли помер Йова́в, замість нього царем став Хуша́м з краю теманя́н. 46 Коли помер Хуша́м, замість нього царем став Гада́д, Беда́дів син, який переміг мідіянітя́н у моа́вському краю. Місто, в якому він царював, називалося Аві́т. 47 Коли помер Гада́д, замість нього царем став Са́мла з Масре́ки. 48 Коли помер Са́мла, замість нього царем став Шау́л з Рехово́та, що біля Ріки. 49 Коли помер Шау́л, замість нього царем став Ваа́л-Хана́н, син Ахбо́ра. 50 Коли помер Ваа́л-Хана́н, замість нього царем став Гада́д. А місто, в якому він царював, називалося Па́у. Його дружиною була Мегетаве́ль, дочка Матре́д, внучка Мезага́ва. 51 Зрештою Гада́д помер.
Голови племен Едо́му: голова племені Ті́мна, голова племені А́лва, голова племені Єте́т, 52 голова племені Оголіва́ма, голова племені Е́ла, голова племені Піно́н, 53 голова племені Кена́з, голова племені Тема́н, голова племені Мівца́р, 54 голова племені Магдії́л та голова племені Іра́м. Це голови племен Едо́му.
Розділ 2
1 Сини Ізра́їля: Руви́м, Симео́н, Ле́вій, Юда, Іссаха́р, Завуло́н, 2 Дан, Йосип, Веніями́н, Нефтали́м, Гад і Аси́р.
3 Сини Юди: Ер, Она́н і Шела́х. Цих трьох синів народила йому ханаа́нка, дочка Шу́а. Але Юдин первісток Ер був негідний в очах Єгови, і Він заподіяв йому смерть. 4 Тамара, невістка Юди, народила йому Пере́ца і Зера́ха. Всього в Юди було п’ятеро синів.
5 Сини Пере́ца: Хецро́н і Хаму́л.
6 Сини Зера́ха: Зі́мрі, Ета́н, Гема́н, Калко́л і Да́ра. Усього він мав п’ятеро синів.
7 Син Ка́рмі — Аха́р, який приніс лихо Ізра́їлю, зрадивши Бога і взявши те, що треба було знищити.
8 Син Ета́на — Азарі́я.
9 У Хецро́на народились Єрахмеї́л, Рам і Келува́й.
10 У Ра́ма народився Аммінада́в. В Аммінада́ва народився Нахшо́н, провідник нащадків Юди. 11 У Нахшо́на народився Са́лма, а в Са́лми — Боа́з. 12 У Боа́за народився Ове́д, а в Ове́да — Єссе́й. 13 Сини Єссе́я: Еліа́в — первісток, Авінада́в — другий син, Ші́ма — третій, 14 Нетане́ль — четвертий, Радда́й — п’ятий, 15 Оце́м — шостий і Давид — сьомий. 16 Їхні сестри: Церу́я та Авігаї́л. Сини Церу́ї: Авіша́й, Йоа́в та Асаї́л. Усього вона мала троє синів. 17 Авігаї́л же народила Ама́су. Батьком Ама́си був ізмаї́лівець Єте́р.
18 У Кале́ва, сина Хецро́на, народилися сини від його дружини Азу́ви та від Єріо́т. Її сини: Єше́р, Шова́в та Ардо́н. 19 Коли Азу́ва померла, Кале́в взяв собі за дружину Ефра́т, і вона народила йому Ху́ра. 20 В Ху́ра народився У́рі, а в У́рі — Бецале́ль.
21 Хецро́н мав інтимні стосунки з дочкою Махі́ра, батька Гілеа́да. Він взяв її за дружину, коли йому було 60 років, і вона народила йому Сегу́ва. 22 У Сегу́ва народився Яі́р, який мав 23 мі́ста в краї Гілеа́д. 23 (Потім гешуря́ни і сирійці захопили в них Хавво́т-Яі́р і Кена́т з залежними від нього містами — усього 60 міст.) Це нащадки Махі́ра, батька Гілеа́да.
24 Після того як Хецро́н помер у Кале́в-Ефра́ті, його дружина Аві́я народила від нього Ашху́ра, батька Теко́ї.
25 Сини Хецро́нового первістка Єрахмеї́ла: Рам, його первісток, а також Бу́на, Оре́н, Оце́м і Ахі́я. 26 Єрахмеї́л мав ще одну дружину, на ім’я Ата́ра. Вона народила Она́ма. 27 Сини Ра́ма, первістка Єрахмеї́ла: Маа́ц, Ямі́н та Еке́р. 28 Сини Она́ма: Шамма́й і Я́да. Сини Шамма́я: Нада́в і Авішу́р. 29 Авішу́рову дружину звали Авіхаї́л. Вона народила йому Ахба́на і Молі́да. 30 Сини Нада́ва: Селе́д і Аппаї́м. Селе́д помер бездітним. 31 Син Аппаї́ма — Ї́ші, син Ї́ші — Шеша́н, син Шеша́на — Ахла́й. 32 Сини Я́ди, брата Шамма́я: Єте́р і Йоната́н. Єте́р помер бездітним. 33 Сини Йоната́на: Пеле́т і За́за. Це нащадки Єрахмеї́ла.
34 У Шеша́на не було синів, а лише дочки. Шеша́н мав слугу-єгиптянина, на ім’я Я́рха. 35 Шеша́н дав слузі Я́рсі свою дочку за дружину, і вона народила йому Атта́я. 36 В Атта́я народився Ната́н, а в Ната́на — Зава́д. 37 У Зава́да народився Ефла́л, а в Ефла́ла — Ове́д. 38 В Ове́да народився Є́гу, а в Є́гу — Азарі́я. 39 В Азарі́ї народився Хеле́ц, а в Хеле́ца — Елеа́са. 40 В Елеа́си народився Сісма́й, а в Сісма́я — Шаллу́м. 41 У Шаллу́ма народився Єкамі́я, а в Єкамі́ї — Еліша́ма.
42 Сини Кале́ва, Єрахмеї́лового брата: Ме́ша, його первісток, який став батьком Зі́фа, і сини Маре́ші, батька Хевро́на. 43 Сини Хевро́на: Коре́й, Таппуа́х, Реке́м і Ше́ма. 44 У Ше́ми народився Раха́м, у Раха́ма — Йоркеа́м. У Реке́ма народився Шамма́й. 45 Син Шамма́я: Мао́н. Мао́н став батьком Бет-Цу́ра. 46 Е́фа, наложниця Кале́ва, народила Хара́на, Мо́цу і Газе́за. У Хара́на народився Газе́з. 47 Сини Ягда́я: Реге́м, Йота́м, Геша́н, Пеле́т, Е́фа і Шаа́ф. 48 Маа́ха, наложниця Кале́ва, народила Шеве́ра і Тірха́ну. 49 Потім вона народила Шаа́фа, батька Мадма́нни, і Ші́ву, батька Махбе́ни та Гіве́ї. Також Кале́в мав дочку А́хсу. 50 Це нащадки Кале́ва.
Сини Ху́ра, первістка Ефра́ти: Шова́л, батько Кір’я́т-Єари́ма, 51 Са́лма, батько Віфлеєма, і Харе́ф, батько Бет-Гаде́ра. 52 Сини Шова́ла, батька Кір’я́т-Єари́ма: Гаро́е і половина менухотя́н. 53 Родини з Кір’я́т-Єари́ма: їтря́ни, пу́тівці, шуматя́ни і мішраїтя́ни. Від них походять цоратя́ни й ештаоля́ни. 54 Сини Са́лми: мешканці Віфлеєма, Нето́фи, Атро́т-Бет-Йоа́ва і Цо́ри, а також половина мешканців Манаха́та. 55 Родини писарів, котрі жили в Ябе́ці: тіратя́ни, шімеатя́ни і сухатя́ни. Це кенея́ни, які походять від Хамма́та, батька реха́вівців.
Розділ 3
1 Це сини Давида, які народились у нього в Хевро́ні: первісток — Амно́н від єзреїльтя́нки Ахіноа́м, другий син — Даниїл від кармеля́нки Авігаї́л, 2 третій — Авесало́м від Маа́хи, дочки Талма́я, царя Гешу́ру, четвертий — Адоні́я від Хаггі́т, 3 п’ятий — Шефаті́я від Авіта́л і шостий — Їтреа́м від його дружини Е́гли. 4 Ці шестеро синів народились у нього в Хевро́ні. Там він царював 7 років і 6 місяців, а в Єрусалимі — 33 роки.
5 Ось імена синів Давида, які народились у нього в Єрусалимі: Ші́ма, Шова́в, Ната́н і Соломон; цих четверо синів народила Вірса́вія, дочка Аммії́ла. 6 А ось імена ще дев’ятьох його синів: Ївха́р, Еліша́ма, Еліфеле́т, 7 Нога́г, Нефе́г, Яфі́я, 8 Еліша́ма, Еліа́да і Еліфеле́т. 9 Це сини Давида, окрім синів, які народились у нього від наложниць. У них була сестра Тамара.
10 Син Соломона — Реговоа́м, його син — Аві́я, його син — А́са, його син — Йосафа́т, 11 його син — Єгора́м, його син — Ахазі́я, його син — Єгоа́ш, 12 його син — Амаці́я, його син — Азарі́я, його син — Йота́м, 13 його син — Аха́з, його син — Єзекі́я, його син — Манасі́я, 14 його син — Амо́н, його син — Йосі́я. 15 Сини Йосі́ї: первісток — Йохана́н, другий син — Єгояки́м, третій — Седекі́я і четвертий — Шаллу́м. 16 Син Єгояки́ма — Єхоні́я, його син — Седекі́я. 17 Сини Єхоні́ї, які народились у нього в полоні: Шеалтії́л, 18 Малкіра́м, Педа́я, Шенацца́р, Єкамі́я, Гоша́ма і Недаві́я. 19 Сини Педа́ї: Зорова́вель і Ші́м’ї. Сини Зорова́веля: Мешулла́м, Ханані́я (у них була сестра Шеломі́т) 20 та ще п’ятеро синів: Хашу́ва, Оге́л, Берехі́я, Хасаді́я і Юша́в-Хесе́д. 21 Сини Ханані́ї: Пелаті́я та Єша́я. Син Єша́ї — Рефа́я, син Рефа́ї — Арна́н, син Арна́на — Овді́й, син Овді́я — Шехані́я. 22 Сини Шехані́ї: Шема́я та його сини (Хатту́ш, Їга́л, Баріа́х, Неарі́я і Шафа́т) — усього шестеро. 23 Сини Неарі́ї: Еліоена́й, Хізкі́я та Азріка́м — троє синів. 24 Сини Еліоена́я: Годаві́я, Еліаші́в, Пела́я, Акку́в, Йохана́н, Дела́я та Ана́ні — семеро синів.
Розділ 4
1 Сини Юди: Пере́ц, Хецро́н, Ка́рмі, Хур і Шова́л. 2 У Реа́ї, Шова́лового сина, народився Яха́т, а в Яха́та — Ахума́й і Лага́д. Це родини цоратя́н. 3 Сини батька Ета́ма: Єзреї́л, Ї́шма, Їдба́ш (у них була сестра Гаццелелпо́ні), 4 Пенуї́л був батьком Гедо́ра, а Езе́р — батьком Ху́ші. Це сини Ху́ра, який був первістком Ефра́ти і батьком Віфлеєма. 5 Ашху́р, батько Теко́ї, мав дві дружини — Хе́лу і Наа́ру. 6 Наа́ра народила йому Ахузза́ма, Хефе́ра, Теме́ні та Ахашта́рі. Це сини Наа́ри. 7 А Хе́ла народила Цере́та, Їцга́ра і Етна́на. 8 У Ко́ца народились Ану́в і Цове́ва. Від Ко́ца походять родини Ахархе́ля, сина Гару́ма.
9 Ябе́ца поважали більше, ніж його братів. Мати дала йому ім’я Ябе́ц, кажучи: «Я народила його в муках». 10 І Ябе́ц звернувся до Ізра́їлевого Бога: «О, якби ти поблагословив мене і збільшив мої володіння! Якби твоя рука була зі мною і ти оберігав мене від нещасть, щоб вони не спали на мене!» — і Бог зробив те, про що він просив.
11 У Келу́ва, брата Шу́хи, народився Мехі́р, а в Мехі́ра — Ешто́н. 12 В Ешто́на народились Бет-Ра́фа, Пасеа́х і Техі́нна, батько Ір-Наха́ша. Це мешканці Ре́ки. 13 Сини Кена́за: Отнії́л і Сера́я. Син Отнії́ла — Хата́т. 14 У Меонота́я народився О́фра. У Сера́ї народився Йоа́в, батько мешканців Ге-Хараші́му, названого так через те, що вони були ремісниками.
15 Сини Кале́ва, сина Єфунне́: І́ру, Е́ла і Наа́м. Син Е́ли — Кена́з. 16 Сини Єгаллеле́ля: Зіф, Зі́фа, Тірі́я та Асаре́ль. 17 Сини Е́зри: Єте́р, Мере́д, Ефе́р і Яло́н. Вона завагітніла і народила Міріа́ма, Шамма́я та Їшба́ха, батька Ештемо́а. 18 (А його дружина-юдейка народила Єре́да, батька Гедо́ра, Хеве́ра, батька Со́хо, та Єкутії́ла, батька Заноа́ха.) Це сини Біті́ї, фараонової дочки, яку взяв собі Мере́д.
19 Синами Годі́їної дружини, сестри Наха́ма, були маахатя́нин Ештемо́а і батьки гарматя́нської Кеї́ли. 20 Сини Шімо́на: Амно́н, Рі́нна, Бен-Хана́н і Тіло́н. Сини Ї́ші: Зохе́т і Бен-Зохе́т.
21 Сини Шела́ха, Юдиного сина: Ер, батько Ле́хи, Лаа́да, батько Маре́ші, і родини ремісників з дому Ашбе́а, які виготовляли тонку тканину, 22 а також Йокі́м, мешканці Козе́ви, Йоа́ш і Сара́ф, які мали жінок-моавітя́нок, та Яшу́ві-Лехе́м. Це стародавні записи. 23 Вони були гончарями, працювали на царя і жили в Нетаї́мі та Геде́рі.
24 Сини Симео́на: Немуї́л, Ямі́н, Ярі́в, Зера́х і Шау́л, 25 його син — Шаллу́м, його син — Мівса́м, його син — Мі́шма. 26 Сини Мі́шми: його син Хаммуї́л, його син — Закку́р, його син — Ші́м’ї. 27 Ші́м’ї мав 16 синів і 6 дочок, але його брати не мали стільки синів, і в усіх їхніх родинах не було стільки синів, скільки в племені Юди. 28 Вони жили в Бее́р-Ше́ві, Мола́ді, Хаца́р-Шуа́лі, 29 Бі́лзі, Еце́мі, Тола́ді, 30 Бетуї́лі, Хо́рмі, Цикла́гу, 31 Бет-Маркаво́ті, Хаца́р-Сусі́мі, Бет-Бі́рі та Шаараї́мі. Ці міста належали їм аж до початку царювання Давида.
32 Вони оселилися в Ета́мі, Аї́ні, Риммо́ні, Тохе́ні та Аша́ні — п’ятьох містах. 33 Їхні поселення довкола цих міст простягались до Ваа́ла. Це їхні родоводи та міста, де вони жили. 34 Це голови родин: Мешова́в, Ямле́х, Йо́ша, син Амаці́ї, 35 Йоі́л, Є́гу, син Йошіві́ї, сина Сера́ї, сина Асії́ла, 36 Еліоена́й, Яако́ва, Єшога́я, Аса́я, Адиї́л, Єсімії́л, Бена́я 37 і Зі́за, син Ші́фі, сина Алло́на, сина Єда́ї, сина Ші́мрі, сина Шема́ї. 38 Чоловіки, згадані тут на ім’я, були провідниками родин. Їхній рід став численним. 39 Шукаючи пасовищ для своїх отар, вони дійшли до входу в Гедо́р, до східного боку долини. 40 Зрештою вони знайшли добрі соковиті пасовища, а край той був просторий, тихий і спокійний; колись там жили нащадки Ха́ма. 41 Згадані на ім’я чоловіки прийшли туди за днів Єзекі́ї, Юдиного царя, напали на ха́мівців та меуні́мів, які жили там у наметах, і повністю їх знищили, і так є донині. Вони оселились на їхньому місці, бо там були пасовища для отар.
42 А 500 чоловіків з синів Симео́на пішли на гору Сеї́р. Їх вели Пелаті́я, Неарі́я, Рефа́я та Уззії́л, сини Ї́ші. 43 Вони повбивали решту уцілілих амаликітя́н і живуть там донині.
Розділ 5
1 Сини Руви́ма, первістка Ізра́їля. (Він був первістком, але опоганив батькове ложе, тому його право первородства було віддане синам Йосипа, сина Ізра́їля. Тож Руви́м не був внесений до родоводу як первісток. 2 Юда був найсильнішим серед своїх братів, і від нього вийшов провідник, але право первородства отримав Йосип.) 3 Сини Руви́ма, первістка Ізра́їля: Хано́х, Па́ллу, Хецро́н і Ка́рмі. 4 Сини Йоі́ла: його син Шема́я, його син — Гог, його син — Ші́м’ї, 5 його син — Михе́й, його син — Реа́я, його син — Ваа́л, 6 його син — Бее́ра, провідник руви́мівців, якого ассирійський цар Тілгатпілнесе́р відправив у вигнання. 7 Це його брати за їхніми родинами, записані в родовід за їхнім походженням: голова Єії́л, а також Заха́рій 8 і Бе́ла, син Аза́за, сина Ше́ми, сина Йоі́ла. Їхні володіння простягалися від Арое́ра до Не́во і Ваа́л-Мео́на. 9 А на схід їхні землі тягнулися аж до краю пустелі, що біля ріки Євфрат, бо вони мали дуже багато худоби в краю Гілеа́д. 10 За днів Сау́ла вони воювали з гагря́нами і перемогли їх, а самі оселилися в їхніх наметах по цілому краю, що на схід від Гілеа́ду.
11 Нащадки Га́да жили поряд з ними; вони населяли край Баша́н до Са́лхи. 12 Головним у Баша́ні був Йоі́л, другим після нього — Шафа́м, а за ним — Яна́й і Шафа́т. 13 Ось їхні брати, які належали до їхнього роду: Михаїл, Мешулла́м, Ше́ва, Йора́й, Яка́н, Зі́я та Еве́р — усього семеро. 14 Вони були синами Авіхаї́ла, сина Ху́рі, сина Яроа́ха, сина Гілеа́да, сина Михаїла, сина Єшіша́я, сина Яхдо́, сина Бу́за. 15 А головою їхнього роду був А́хі, син Авдії́ла, сина Гу́ні. 16 Вони жили в Гілеа́ді, в Баша́ні та залежних від них містах, а також на пасовищах Шаро́ну аж до самого їхнього краю. 17 Усі вони були внесені до родоводу за днів Йота́ма, Юдиного царя, і за днів Єровоа́ма, Ізра́їлевого царя.
18 Руви́мівці і га́дівці, а також половина племені Манасі́ї мали військо, яке налічувало 44760 сильних воїнів, навчених воювати. Вони були озброєні щитами, мечами і луками. 19 Вони пішли на війну проти гагря́н, а також проти Єту́ра, Нафі́ша та Нода́ва. 20 І коли вони воювали з гагря́нами та всіма, хто був з ними, то отримали допомогу від Бога. Вони просили в Бога допомоги і покладались на нього, тому Бог почув їхні благання та віддав ворогів у їхню руку. 21 Вони захопили їхню худобу: 50000 верблюдів, 250000 овець, 2000 ослів, а також взяли в полон 100000 людей. 22 У той час багато хто загинув, бо це була битва правдивого Бога. Вони оселились на їхньому місці і жили там, поки не пішли у вигнання.
23 Нащадки половини племені Манасі́ї жили в краю, що простягався від Баша́ну до Ваа́л-Хермо́ну, Сені́ру та гори Хермо́н, і були численними. 24 Це голови їхніх родів: Ефе́р, Ї́ші, Елії́л, Азрії́л, Єремі́я, Годаві́я та Яхдії́л — сильні воїни, видатні люди, голови родів. 25 Вони стали невірними Богу своїх прабатьків і почали поклонятися богам народів того краю — народів, які Бог знищив перед ними. 26 Тоді Бог Ізра́їля спонукав Пу́ла, тобто Тілгатпілнесе́ра, ассирійського царя, забрати в неволю руви́мівців, га́дівців і половину племені Манасі́ї. Він виселив їх у Хала́х, Хаво́р, Га́ру і до річки Гоза́н, де вони живуть і донині.
Розділ 6
1 Сини Ле́вія: Гершо́н, Кега́т і Мера́рі. 2 Сини Кега́та: Амра́м, Їцга́р, Хевро́н та Уззії́л. 3 Діти Амра́ма: Аарон, Мойсей та Міріа́м. Сини Аарона: Нада́в, Аві́гу, Елеаза́р та Ітама́р. 4 В Елеаза́ра народився Пінха́с, а в Пінха́са — Авішу́я. 5 В Авішу́ї народився Бу́ккі, а в Бу́ккі — У́ззі. 6 В У́ззі народився Зерахі́я, а в Зерахі́ї — Мерайо́т. 7 У Мерайо́та народився Амарі́я, а в Амарі́ї — Ахіту́в. 8 В Ахіту́ва народився Садо́к, а в Садо́ка — Ахімаа́ц. 9 В Ахімаа́ца народився Азарі́я, а в Азарі́ї — Йохана́н. 10 У Йохана́на народився Азарі́я. Він служив священиком у домі, який Соломон збудував у Єрусалимі.
11 В Азарі́ї народився Амарі́я, а в Амарі́ї — Ахіту́в. 12 В Ахіту́ва народився Садо́к, а в Садо́ка — Шаллу́м. 13 У Шаллу́ма народився Хілкі́я, а в Хілкі́ї — Азарі́я. 14 В Азарі́ї народився Сера́я, а в Сера́ї — Єгоцада́к. 15 Єгоцада́к пішов у вигнання, коли Єгова спонукав Навуходоно́сора забрати в неволю мешканців Юди та Єрусалима.
16 Сини Ле́вія: Гершо́м, Кега́т і Мера́рі. 17 Сини Гершо́ма: Лі́вні та Ші́м’ї. 18 Сини Кега́та: Амра́м, Їцга́р, Хевро́н та Уззії́л. 19 Сини Мера́рі: Ма́хлі і Му́ші.
Це родини левітів за іменами їхніх прабатьків. 20 Син Гершо́ма — Лі́вні, його син — Яха́т, його син — Зі́мма, 21 його син — Йоа́х, його син — Іддо́, його син — Зера́х, його син — Єатра́й. 22 Сини Кега́та: його син Аммінада́в, його син — Коре́й. Коре́єві сини: Асси́р, 23 Елка́на та Евіаса́ф. Син Евіаса́фа — Асси́р, 24 його син — Таха́т, його син — Урії́л, його син — Уззі́я, його син — Шау́л. 25 Сини Елка́ни: Амаса́й і Ахімо́т. 26 Сини Елка́ни: його син Цофа́й, його син — Наха́т, 27 його син — Еліа́в, його син — Єроха́м, його син — Елка́на. 28 Сини Самуї́ла: первісток — Йоі́л, другий син — Аві́я. 29 Сини Мера́рі: його син Ма́хлі, його син — Лі́вні, його син — Ші́м’ї, його син — У́зза, 30 його син — Ші́ма, його син — Хаггі́я, його син — Аса́я.
31 Ось яких чоловіків Давид призначив керувати співом у домі Єгови, після того як туди помістили ковчег. 32 Вони були відповідальними за спів біля святого намету, тобто намету зборів, поки Соломон не збудував дім Єгови в Єрусалимі. Усі вони виконували служіння так, як від них вимагалося. 33 Це імена тих чоловіків, які служили разом зі своїми синами: від кега́тівців — співак Гема́н, син Йоі́ла, сина Самуї́ла, 34 сина Елка́ни, сина Єроха́ма, сина Елії́ла, сина Тоа́ха, 35 сина Цу́фа, сина Елка́ни, сина Маха́та, сина Амаса́я, 36 сина Елка́ни, сина Йоі́ла, сина Азарі́ї, сина Софоні́ї, 37 сина Таха́та, сина Асси́ра, сина Евіаса́фа, сина Коре́я, 38 сина Їцга́ра, сина Кега́та, сина Ле́вія, сина Ізра́їля.
39 Праворуч від нього стояв його брат Аса́ф, син Берехі́ї, сина Ші́ми, 40 сина Михаїла, сина Баасе́ї, сина Малкі́ї, 41 сина Е́тні, сина Зера́ха, сина Ада́ї, 42 сина Ета́на, сина Зі́мми, сина Ші́м’ї, 43 сина Яха́та, сина Гершо́ма, сина Ле́вія.
44 Ліворуч стояли їхні брати, нащадки Мера́рі: Ета́н, син Кі́ші, сина А́вді, сина Маллу́ха, 45 сина Хашаві́ї, сина Амаці́ї, сина Хілкі́ї, 46 сина А́мці, сина Ба́ні, сина Шеме́ра, 47 сина Ма́хлі, сина Му́ші, сина Мера́рі, сина Ле́вія.
48 Їхні брати, левіти, були призначені виконувати обов’язки, пов’язані зі служінням у святому наметі, домі правдивого Бога. 49 Аарон і його сини складали приношення, які димилися на жертовнику для цілопалень, і спалювали пахощі на жертовнику для фіміаму, виконуючи свої обов’язки, пов’язані з особливо святими речами, щоб примирити Ізра́їль з Богом. Вони робили все так, як наказав Мойсей, слуга правдивого Бога. 50 Ось нащадки Аарона: його син Елеаза́р, його син — Пінха́с, його син — Авішу́я, 51 його син — Бу́ккі, його син — У́ззі, його син — Зерахі́я, 52 його син — Мерайо́т, його син — Амарі́я, його син — Ахіту́в, 53 його син — Садо́к, його син — Ахімаа́ц.
54 Ось територія, в якій оселились Ааронові нащадки з родини кега́тівців, за їхніми таборами. Вони перші отримали спадок за жеребком. 55 Їм дали Хевро́н в Юдиному краї з прилеглими пасовищами. 56 А поля того міста і довколишні поселення дали Кале́ву, сину Єфунне́. 57 Аароновим нащадкам дали такі міста-сховища: Хевро́н, а також Лі́вну з прилеглими пасовищами, Ятті́р, Ештемо́а з пасовищами, 58 Хіле́н з пасовищами, Деві́р з пасовищами, 59 Аша́н з пасовищами і Бет-Шеме́ш з пасовищами. 60 А від племені Веніями́на вони отримали Ге́ву з прилеглими пасовищами, Алеме́т з пасовищами і Анато́т з пасовищами. Усього їхні родини отримали 13 міст.
61 А решті кега́тівців виділили 10 міст від родин іншого племені і від половини племені Манасі́ї.
62 Родини гершо́мівців отримали 13 міст від племені Іссаха́ра, племені Аси́ра, племені Нефтали́ма і племені Манасі́ї в Баша́ні.
63 До родин мера́рівців за жеребком перейшло 12 міст від племені Руви́ма, племені Га́да і племені Завуло́на.
64 Отже, ізраїльтяни дали левітам ці міста з прилеглими пасовищами. 65 Також плем’я Юди, плем’я Симео́на і плем’я Веніями́на виділили їм за жеребком міста́, згадані за назвами.
66 Декому з родин кега́тівців дісталися міста від племені Єфре́ма. 67 Їм дали такі міста-сховища: Сихе́м з прилеглими пасовищами у гористому краї Єфре́ма, а також Гезе́р з пасовищами, 68 Йокмеа́м з пасовищами, Бет-Хоро́н з пасовищами, 69 Айяло́н з пасовищами і Гат-Риммо́н з пасовищами. 70 А решті родин кега́тівців дістався Ане́р з пасовищами і Білеа́м з пасовищами від половини племені Манасі́ї.
71 А гершо́мівці отримали від родин половини племені Манасі́ї баша́нський Гола́н з прилеглими пасовищами і Аштаро́т з пасовищами. 72 Від племені Іссаха́ра вони отримали Кеде́ш з пасовищами, Давера́т з пасовищами, 73 Рамо́т з пасовищами і Ане́м з пасовищами. 74 Від племені Аси́ра вони отримали Маша́л з прилеглими пасовищами, Авдо́н з пасовищами, 75 Хуко́к з пасовищами і Рехо́в з пасовищами. 76 Від племені Нефтали́ма вони отримали галілейський Кеде́ш з прилеглими пасовищами, Хаммо́н з пасовищами і Кір’ятаї́м з пасовищами.
77 А решті мера́рівців дісталися від Завуло́нового племені Риммо́но з прилеглими пасовищами і Таво́р з пасовищами. 78 У йорданській землі, на сході від Йордану коло Єрихона, вони отримали від племені Руви́ма Беце́р, що в пустелі, з прилеглими пасовищами, Яга́ц з пасовищами, 79 Кедемо́т з пасовищами і Мефаа́т з пасовищами. 80 А від племені Га́да вони отримали гілеа́дський Рамо́т з прилеглими пасовищами, Маханаї́м з пасовищами, 81 Хешбо́н з пасовищами та Язе́р з пасовищами.
Розділ 7
1 Сини Іссаха́ра: То́ла, Пу́а, Яшу́в і Шімро́н — четверо синів. 2 Сини То́ли: У́ззі, Рефа́я, Єрії́л, Яхма́й, Ївса́м і Шемуї́л, голови родів. Від То́ли походять сильні воїни. За днів Давида їх було 22600. 3 Нащадками У́ззі були Їзрахі́я і його сини: Михаїл, Овді́й, Йоі́л, Їшші́я. Усі п’ятеро були начальниками. 4 Вони мали у своєму війську 36000 чоловіків на випадок війни,— усі перелічені за їхнім походженням, за їхніми родами,— бо в них було багато дружин і синів. 5 А їхніх братів, сильних воїнів, в усіх родинах Іссаха́ра, згідно з родоводом, було 87000 чоловіків.
6 Сини Веніями́на: Бе́ла, Бехе́р та Єдіаї́л — троє синів. 7 Сини Бе́ли: Ецбо́н, У́ззі, Уззії́л, Єрімо́т та І́рі — п’ятеро синів, голови родів, сильні воїни. У їхньому родоводі було 22034 чоловіки. 8 Сини Бехе́ра: Земі́ра, Йоа́ш, Еліезе́р, Еліоена́й, О́мрі, Єремо́т, Аві́я, Анато́т і Алеме́т. Це сини Бехе́ра. 9 У їхньому родоводі було 20200 сильних воїнів, записаних за їхнім походженням, за головами їхніх родів. 10 Сини Єдіаї́ла — Білга́н і сини Білга́на: Єу́ш, Веніями́н, Егу́д, Кенаа́на, Зета́н, Тарші́ш і Ахішаха́р. 11 Усіх синів Єдіаї́ла за головами їхніх родів було 17200 сильних воїнів, придатних служити у війську в разі війни.
12 Сини І́ра: Шуппі́м і Хуппі́м. Сини Ахе́ра: хуші́ми.
13 Сини Нефтали́ма: Яхції́л, Гу́ні, Єце́р і Шаллу́м — нащадки Бі́лги.
14 Сини Манасі́ї: Асрії́л, якого народила наложниця-сирійка. (Вона народила Махі́ра, батька Гілеа́да. 15 Махі́р взяв дружин для Хуппі́ма і Шуппі́ма. Він мав сестру, на ім’я Маа́ха.) Ім’я другого сина — Целофеха́д. У Целофеха́да були тільки дочки. 16 Махі́рова дружина Маа́ха народила сина і дала йому ім’я Пере́ш. У нього був брат Шере́ш. Його сини: Ула́м і Реке́м. 17 Син Ула́ма — Беда́н. Це сини Гілеа́да, сина Махі́ра, сина Манасі́ї. 18 У Гілеа́да була сестра Гаммолехе́т. Вона народила Ішго́да, Авіезе́ра і Ма́хлу. 19 Сини Шемі́ди: Ахіа́н, Сихе́м, Лі́хі та Аніа́м.
20 Сини Єфре́ма: Шутела́х, його син — Бере́д, його син — Таха́т, його син — Елеа́да, його син — Таха́т, 21 його син — Зава́д, його син — Шутела́х, а також Езе́р та Елеа́д, яких убили мешканці Га́та, корінні жителі краю, бо вони прийшли забрати їхню худобу. 22 Їхній батько Єфре́м був у жалобі багато днів, і його брати приходили потішати його. 23 Після того він мав інтимні стосунки зі своєю дружиною, і вона завагітніла й народила сина. Він дав йому ім’я Бері́я, бо вона народила його, коли в домі сталося нещастя. 24 У нього була дочка Шее́ра. Вона побудувала Нижній Бет-Хоро́н, Верхній Бет-Хоро́н і Уззе́н-Шее́ру. 25 Нащадки Єфре́ма: Рефа́х і Реше́ф. Син Реше́фа — Тела́х, його син — Таха́н, 26 його син — Лада́н, його син — Аммігу́д, його син — Еліша́ма, 27 його син — Нави́н, його син — Ісус.
28 Ось їхні володіння та поселення: Бете́ль і залежні від нього міста, на сході — Наара́н, на заході — Гезе́р і залежні від нього міста, Сихе́м і залежні від нього міста до самої А́йї і залежних від неї міст, 29 поряд з володіннями нащадків Манасі́ї — Бет-Шеа́н і залежні від нього міста, Таана́х і залежні від нього міста, Мегі́ддо і залежні від нього міста, Дор і залежні від нього міста. Там жили нащадки Йосипа, Ізра́їлевого сина.
30 Сини Аси́ра: Ї́мна, Ї́шва, Ї́шві та Бері́я. У них була сестра Сера́х. 31 Сини Бері́ї: Хеве́р і Малкії́л, батько Бірзаї́та. 32 У Хеве́ра народились Яфле́т, Шоме́р, Хота́м і їхня сестра Шу́а. 33 Сини Яфле́та: Паса́х, Бімга́л і Ашва́т. Це сини Яфле́та. 34 Сини Шеме́ра: А́хі, Ро́га, Єху́бба та Ара́м. 35 Сини його брата Геле́ма: Цофа́х, Ї́мна, Шеле́ш і Ама́л. 36 Сини Цофа́ха: Суа́х, Харнефе́р, Шуа́л, Бе́рі, Ї́мра, 37 Беце́р, Год, Ша́мма, Ші́лша, Їтра́н і Бее́ра. 38 Сини Єте́ра: Єфунне́, Пі́спа та А́ра. 39 Сини У́лли: Ара́х, Ханнії́л і Ріці́я. 40 Це сини Аси́ра, го́лови родів, вибрані сильні воїни, головні провідники. У їхньому родоводі було 26000 чоловіків, придатних служити у війську в разі війни.
Розділ 8
1 Це сини Веніями́на: первісток — Бе́ла, другий син — Ашбе́ль, третій — Ахра́х, 2 четвертий — Ноха́г, п’ятий — Ра́фа. 3 Сини Бе́ли: Адда́р, Ге́ра, Авігу́д, 4 Авішу́я, Наама́н, Ахоа́х, 5 Ге́ра, Шефуфа́н і Хура́м. 6 Ось сини Егу́да, го́лови родів, виселених у Манаха́т (раніше вони жили в Ге́ві): 7 Наама́н, Ахі́я і Ге́ра, який їх виселив. У нього народились У́зза й Ахіху́д. 8 У Шахараї́ма народились діти в моа́вському краї, після того як він вигнав звідти моавітя́н. Імена його дружин — Хуші́м і Баа́ра. 9 А від його дружини Ходе́ш у нього народились Йова́в, Ціві́я, Ме́ша, Малка́м, 10 Єу́ц, Сахі́я і Мі́рма. Це його сини, голови родів.
11 Від Хуші́м у нього народились Авіту́в і Елпаа́л. 12 Сини Елпаа́ла: Еве́р, Міша́м, Шеме́д (він побудував О́но і Лод та залежні від нього міста), 13 а також Бері́я і Ше́ма. Вони були головами родів, які жили в Айяло́ні, і вигнали жителів Га́та. 14 Ахі́о, Шаша́к, Єремо́т, 15 Зеваді́я, Ара́д, Еде́р, 16 Михаїл, Ї́шпа і Йо́ха — сини Бері́ї. 17 Зеваді́я, Мешулла́м, Хі́зкі, Хеве́р, 18 Їшмера́й, Їзлі́я і Йова́в — сини Елпаа́ла. 19 Яки́м, Зі́хрі, За́вді, 20 Еліена́й, Ціллета́й, Елії́л, 21 Ада́я, Бера́я і Шімра́т — сини Ші́м’ї. 22 Їшпа́н, Еве́р, Елії́л, 23 Авдо́н, Зі́хрі, Хана́н, 24 Ханані́я, Ела́м, Антоті́я, 25 Їфде́я і Пенуї́л — сини Шаша́ка. 26 Шамшера́й, Шехарі́я, Ата́лія, 27 Яареші́я, Ілля і Зі́хрі — сини Єроха́ма. 28 Це голови родів, записані за їхнім походженням. Вони жили в Єрусалимі.
29 Єії́л, батько Гіво́на, жив у Гіво́ні. Ім’я його дружини — Маа́ха. 30 Його сини: первісток Авдо́н, а потім народилися Цур, Кіш, Ваа́л, Нада́в, 31 Гедо́р, Ахі́о та Зехе́р. 32 У Мікло́та народився Шіме́я. Усі вони жили зі своїми братами в Єрусалимі поряд з іншими братами.
33 У Не́ра народився Кіш, у Кі́ша — Сау́л, а в Сау́ла — Йоната́н, Ма́лкі-Шу́а, Авінада́в і Ешваа́л. 34 У Йоната́на народився Мері́в-Ваа́л, а в Мері́в-Ваа́ла — Михе́й. 35 Сини Михе́я: Піто́н, Меле́х, Таре́я та Аха́з. 36 В Аха́за народився Єгоа́дда, в Єгоа́дди — Алеме́т, Азмаве́т і Зі́мрі, а в Зі́мрі — Мо́ца. 37 Син Мо́ци — Бі́на, його син — Ра́фа, його син — Елеа́са, його син — Аце́ль. 38 В Аце́ля було шестеро синів: Азріка́м, Бохе́ру, Ізмаї́л, Шеарі́я, Овді́й і Хана́н. Це сини Аце́ля. 39 Сини його брата Еше́ка: первісток — Ула́м, другий син — Єу́ш, третій — Еліфеле́т. 40 Сини Ула́ма були сильними воїнами, які вміли стріляти з лука. Вони мали багато дітей і внуків — 150. Це нащадки Веніями́на.
Розділ 9
1 Усі ізраїльтяни були внесені у родовід і записані в Книгу Ізра́їлевих царів. За свою невірність Юда пішов у вигнання до Вавилону. 2 Першими до своїх володінь у містах повернулися священики, левіти, деякі ізраїльтяни та храмові слуги. 3 В Єрусалимі оселився дехто з нащадків Юди, Веніями́на, Єфре́ма та Манасі́ї: 4 з нащадків Пере́ца, Юдиного сина,— Ута́й, син Аммігу́да, сина О́мрі, сина І́мрі, сина Ба́ні; 5 з нащадків Шела́ха — первісток Аса́я і його сини; 6 з синів Зера́ха — Єуї́л і його брати, 690 чоловіків.
7 З нащадків Веніями́на — Са́ллу, син Мешулла́ма, сина Годаві́ї, сина Гассену́ї, 8 а також Ївне́я, син Єроха́ма, Е́ла, син У́ззі, сина Мі́хрі, і Мешулла́м, син Шефаті́ї, сина Реуї́ла, сина Ївні́ї. 9 Їхніх братів, записаних за походженням, було 956. Усі ці чоловіки — голови їхніх родів.
10 Зі священиків: Єда́я, Єгоярі́в, Яхі́н, 11 Азарі́я, син Хілкі́ї, сина Мешулла́ма, сина Садо́ка, сина Мерайо́та, сина Ахіту́ва — старшого в домі правдивого Бога, 12 Ада́я, син Єроха́ма, сина Пашху́ра, сина Малкі́ї, і Мааса́й, син Адиї́ла, сина Яхзе́ри, сина Мешулла́ма, сина Мешіллемі́та, сина Імме́ра, 13 а також їхні брати, голови родів,— 1760 сильних, здібних чоловіків, здатних виконувати працю, пов’язану зі служінням у домі правдивого Бога.
14 З левітів: Шема́я, син Хашшу́ва, сина Азріка́ма, сина Хашаві́ї,— з нащадків Мера́рі; 15 Бакбакка́р, Хере́ш, Гала́л і Маттані́я, син Ми́хи, сина Зі́хрі, сина Аса́фа, 16 Овді́й, син Шема́ї, сина Гала́ла, сина Єдуту́на, а також Берехі́я, син А́си, сина Елка́ни. Він жив у поселеннях нетофатя́н.
17 Вартовими при входах були Шаллу́м, Акку́в, Талмо́н і Ахіма́н. Їхній брат Шаллу́м був головним; 18 раніше він служив при царських брамах на сході. Ці вартові охороняли табори левітів. 19 Шаллу́м, син Ко́ре, сина Евіаса́фа, сина Коре́я, і брати з його роду, коре́ївці, відповідали за обов’язки, пов’язані зі служінням вартових у наметі, так само як їхні батьки відповідали за охорону входу в табір Єгови. 20 Їхнім головою раніше був Пінха́с, син Елеаза́ра. Його підтримував Єгова. 21 Заха́рій, син Мешелемі́ї, був вартовим при вході в намет зборів.
22 Тих, кого вибрали вартовими при входах, було 212 чоловіків. Вони оселились у поселеннях згідно з записами в родоводі. Давид і прозорливець Самуї́л призначили їх на відповідальне становище. 23 Вони і їхні сини охороняли брами дому Єгови, брами святого намету. 24 Вартові при входах стояли з чотирьох боків: зі східного, західного, північного і південного. 25 Їхні брати, які жили в поселеннях, час від часу приходили до них на сім днів і служили разом з ними. 26 Чотирьом головним вартовим, які були левітами, довірили важливі обов’язки: вони відповідали за кімнати та скарбниці дому правдивого Бога. 27 Всю ніч вони стояли на своїх місцях довкола дому правдивого Бога, бо їхнім обов’язком було охороняти його. Крім того, вони мали ключ, яким щоранку відчиняли дім.
28 Деякі з них відповідали за приладдя, що використовувалось у служінні; вони перераховували всі ці речі, коли вносили їх і коли виносили. 29 А деякі відповідали за інше приладдя, а також за всі святі речі, за найліпше борошно, вино, олію, ладан і бальзам. 30 Дехто з синів священиків виготовляв суміш з бальзамом. 31 Левіт Маттіті́я, первісток коре́ївця Шаллу́ма, відповідав за те, що випікалось на сковородах. 32 Деяким кега́тівцям, їхнім братам, було доручено щосуботи готувати хліби, які клали у стоси.
33 Це співаки, голови левітських родів. Вони були в кімнатах. Їх було звільнено від інших обов’язків, бо вони виконували своє доручення день і ніч. 34 Це голови левітських родів за їхнім походженням. Вони жили в Єрусалимі.
35 Єії́л, батько Гіво́на, жив у Гіво́ні. Ім’я його дружини — Маа́ха. 36 Його сини: первісток Авдо́н, а потім народилися Цур, Кіш, Ваа́л, Нер, Нада́в, 37 Гедо́р, Ахі́о, Заха́рій і Мікло́т. 38 У Мікло́та народився Шімеа́м. Усі вони жили зі своїми братами в Єрусалимі поряд з іншими братами. 39 У Не́ра народився Кіш, у Кі́ша — Сау́л, а в Сау́ла — Йоната́н, Ма́лкі-Шу́а, Авінада́в і Ешваа́л. 40 У Йоната́на народився Мері́в-Ваа́л, а в Мері́в-Ваа́ла — Михе́й. 41 Сини Михе́я: Піто́н, Меле́х, Тахре́я та Аха́з. 42 В Аха́за народився Я́ра, в Я́ри — Алеме́т, Азмаве́т і Зі́мрі, а в Зі́мрі — Мо́ца. 43 Син Мо́ци — Бі́на, його син — Рефа́я, його син — Елеа́са, його син — Аце́ль. 44 В Аце́ля було шестеро синів: Азріка́м, Бохе́ру, Ізмаї́л, Шеарі́я, Овді́й і Хана́н. Це сини Аце́ля.
Розділ 10
1 Філісти́мляни пішли війною на ізраїльтян, і ті почали втікати від них. Тоді багато ізраїльтян полягло на горі Гілбо́а. 2 Філісти́мляни гналися по п’ятах за Сау́лом та його синами і вбили Йоната́на, Авінада́ва і Ма́лкі-Шу́а, Сау́лових синів. 3 Довкола Сау́ла розгорівся запеклий бій. У нього попали лучники і поранили його. 4 Тоді Сау́л сказав своєму зброєноші: «Витягни меч і простроми мене, інакше прийдуть ці необрізані і познущаються наді мною». Але зброєноша не хотів цього робити, бо сильно боявся. Тож Сау́л взяв меч і впав на нього. 5 Побачивши, що Сау́л помер, зброєноша й сам упав на меч і помер. 6 Так загинув Сау́л та його три сини; разом з ним загинули всі з його дому. 7 Коли ізраїльтяни, які були в долині, побачили, що всі воїни повтікали, а Сау́л і його сини загинули, то стали покидати свої міста і тікати. Після того філісти́мляни прийшли й оселилися в їхніх містах.
8 Наступного дня, коли філісти́мляни прийшли забирати речі вбитих, то побачили трупи Сау́ла і його синів на горі Гілбо́а. 9 Вони забрали його речі та обладунки, відтяли йому голову і послали звістку по цілому філісти́мському краю, щоб оголосити про це своїм божкам і народу. 10 Його обладунки вони поклали в домі свого бога, а череп повісили в домі Даго́на.
11 Коли всі мешканці гілеа́дського Яве́ша почули про те, що́ філісти́мляни зробили з Сау́лом, 12 то всі воїни пішли й забрали тіла Сау́ла та його синів і принесли в Яве́ш. Там, у Яве́ші, вони поховали їхні кістки під великим деревом і постили сім днів.
13 Тож Сау́л помер за те, що був невірний Єгові і не слухався слів Єгови, а також за те, що звернувся до жінки, яка виклика́ла духів, 14 а до Єгови по допомогу не звернувся. За це Бог віддав його на смерть, а царем зробив Давида, Єссе́євого сина.
Розділ 11
1 Через якийсь час усі ізраїльтяни прийшли до Давида в Хевро́н і сказали: «Послухай, ми кість від твоєї кості і плоть від твоєї плоті. 2 Ще раніше, коли царем був Сау́л, ти водив Ізра́їль на війну. Твій Бог Єгова сказав тобі: “Ти будеш пасти мій народ Ізра́їль і станеш його провідником”». 3 Тож усі старійшини Ізра́їля прийшли до царя Давида в Хевро́н, і там він уклав з ними угоду перед лицем Єгови. Після того вони помазали Давида, зробивши його царем над Ізра́їлем, як Єгова сказав через Самуї́ла.
4 Згодом Давид та всі ізраїльтяни пішли на Єрусалим, тобто Єву́с, де були євусея́ни, які жили в тому краю. 5 Мешканці Єву́са стали насміхатися з Давида: «Ти ніколи не ввійдеш сюди!» Проте Давид захопив твердиню Сіон, яка тепер є Давидовим містом. 6 Він сказав: «Той, хто першим поб’є євусея́н, стане начальником і князем». Йоа́в, син Церу́ї, зробив це першим і став начальником. 7 І оселився Давид у твердині, тому її назвали Давидовим містом. 8 Він став розбудовувати місто, почавши від Пагорба, а решту міста відбудував Йоа́в. 9 Давид ставав дедалі могутнішим, і з ним був Єгова, Бог військ.
10 Ось провідники сильних воїнів Давида, які разом з усіма ізраїльтянами допомогли йому стати царем, як Єгова і обіцяв Ізра́їлю. 11 Це перелік сильних воїнів Давида: Яшова́м, син хахмо́нівця; серед трьох він був головним. В одній битві він підняв спис і вбив 300 чоловік. 12 За ним — Елеаза́р, син ахо́хівця До́до. Він був одним з трьох сильних воїнів. 13 Він був з Давидом в Пас-Даммі́мі, де філісти́мляни зібрались на бій. Там було поле, засіяне ячменем, і люди повтікали від філісти́млян. 14 Але він став посеред поля і оборонив його, розбивши філісти́млян. І Єгова дав тоді велику перемогу.
15 Троє з 30 головних воїнів прийшли до скелі, до Адулла́мської печери, де був Давид. Тим часом військо філісти́млян стояло табором у долині Рефаї́мів. 16 Давид перебував у твердині, а філісти́мський гарнізон стояв у Віфлеємі. 17 Захотівши пити, Давид сказав: «О, якби мені зараз води з віфлеємського водозбору, що біля міської брами!» 18 Тоді троє чоловіків пробралися в табір філісти́млян, зачерпнули води з віфлеємського водозбору і принесли Давиду. Але Давид відмовився пити цю воду і вилив її на землю перед лицем Єгови. 19 Він сказав: «Як я можу таке зробити? Я боюся Бога! Хіба я можу пити кров чоловіків, які ризикували своїм життям? Вони ж наражали на небезпеку своє життя, щоб принести цю воду»,— і відмовився пити. Ось що зробили ці троє сильних воїнів.
20 Авіша́й, брат Йоа́ва, був головним серед інших трьох сильних воїнів. Він підняв спис і вбив 300 чоловік. Авіша́й прославився, як перші троє воїнів. 21 Він був визначнішим за двох інших у своїй трійці і став їхнім провідником, однак становища перших трьох не досягнув.
22 Бена́я, син Єгоя́ди, був хоробрим чоловіком, який здійснив багато подвигів у Кавцеї́лі. Він убив двох синів моавітя́нина Арії́ла, а також спустився в яму для води у день, коли падав сніг, і вбив лева. 23 Крім того, він убив величезного єгиптянина, зростом 5 ліктів. І, хоча спис того єгиптянина був як ткацький вал, Бена́я пішов на нього з палицею, вирвав йому з руки спис і ним же вбив його. 24 Усе це зробив Бена́я, син Єгоя́ди. Він прославився, як перші троє сильних воїнів. 25 Хоча він був визначнішим, ніж тридцятка сильних воїнів, але не досягнув такого становища, як перші троє. Давид поставив його над своєю охороною.
26 Ось хто був серед сильних воїнів: Асаї́л, брат Йоа́ва, Елхана́н, син віфлеємля́нина До́до, 27 гароря́нин Шаммо́т, пелонітя́нин Хеле́ц, 28 Іра́, син текоя́нина Ікке́ша, анатотя́нин Авіезе́р, 29 хушатя́нин Сіббеха́й, ахо́хівець Іла́й, 30 нетофатя́нин Магара́й, Хеле́д, син нетофатя́нина Баа́ни, 31 Іта́й, син Ріва́я з Гі́ви, що належить веніями́нівцям, піратоня́нин Бена́я, 32 Хура́й з долин біля Гаа́шу, арватя́нин Авії́л, 33 бахури́мівець Азмаве́т, шаалвонітя́нин Еліа́хба, 34 сини гізоня́нина Гаше́ма, Йоната́н, син гара́рівця Ша́ге, 35 Ахіа́м, син гара́рівця Саха́ра, Еліфа́л, син У́ра, 36 мехератя́нин Хефе́р, пелонітя́нин Ахі́я, 37 кармеля́нин Хецро́, Наара́й, син Езба́я, 38 Йоі́л, брат Ната́на, Мівха́р, син Га́грі, 39 аммонітя́нин Целе́к, беротя́нин Нахара́й, який був зброєношею Йоа́ва, сина Церу́ї, 40 їтря́нин Іра́, їтря́нин Гаре́в, 41 хетя́нин Урі́я, Зава́д, син Ахла́я, 42 Аді́на, син руви́мівця Ші́зи, голова руви́мівців, і з ним ще 30 воїнів, 43 Хана́н, син Маа́хи, мітня́нин Йошафа́т, 44 аштаротя́нин Уззі́я, Ша́ма та Єії́л, сини ароеря́нина Хота́ма, 45 Єдіаї́л, син Ші́мрі, його брат тіця́нин Йо́ха, 46 махавітя́нин Елії́л, Єріва́й та Йошаві́я, сини Елнаа́ма, моавітя́нин Ї́тма, 47 Елії́л, Ове́д і мецовая́нин Яасії́л.
Розділ 12
1 Ось ті, хто прийшов у Цикла́г до Давида, коли він переховувався від Сау́ла, Кі́шового сина. Це сильні воїни, які допомагали йому на війні 2 і були озброєні луками. Вони метали каміння з пращі та стріляли з лука і правою, і лівою рукою. Ці чоловіки були з братів Сау́ла, з племені Веніями́на. 3 Ось їхні імена: Ахіезе́р, який був головою, і Йоа́ш — сини гіватя́нина Шема́а, Єзії́л і Пеле́т — сини Азмаве́та, Бера́ха, анатотя́нин Є́гу, 4 гівонітя́нин Їшма́я, який належав до тридцятки сильних воїнів і був її провідником; Єремі́я, Яхазії́л, Йохана́н, гедератя́нин Йозава́д, 5 Елуза́й, Єрімо́т, Беалі́я, Шемарі́я, харіфя́нин Шефаті́я, 6 Елка́на, Їшші́я, Азаре́ль, Йоезе́р і Яшова́м — коре́ївці, 7 Йое́ла і Зеваді́я — сини Єроха́ма з Гедо́ру.
8 Деякі га́дівці також стали на бік Давида, коли той був у твердині в пустелі. Це були сильні воїни, навчені воювати. Вони тримали напоготові великі щити і списи. Їхні обличчя були як обличчя левів, а самі вони були прудкі, як газелі на горах. 9 Головний — Езе́р, другий — Овді́й, третій — Еліа́в, 10 четвертий — Мішма́нна, п’ятий — Єремі́я, 11 шостий — Атта́й, сьомий — Елії́л, 12 восьмий — Йохана́н, дев’ятий — Елзава́д, 13 десятий — Єремі́я, одинадцятий — Махбанна́й. 14 Вони були з га́дівців, воєначальники. Найменший міг протистояти сотні, а найбільший — тисячі. 15 Вони перебрались через Йордан першого місяця, коли річка вийшла з берегів, і прогнали всіх жителів долин на схід і на захід.
16 Дехто з племені Веніями́на та Юди також прийшов до Давида в його твердиню. 17 Давид вийшов їм назустріч і сказав: «Якщо ви прийшли з миром, щоб допомогти мені, то ми станемо друзями. Але якщо ви прийшли, щоб видати мене ворогам, хоч я не зробив нічого поганого, то нехай Бог наших прабатьків побачить це і розсудить». 18 Тоді Божий дух зійшов на Амаса́я, голову тридцятки, і він сказав:
«Ми твої, Давиде. Ми з тобою, сину Єссе́я.
Мир, мир тобі, і мир тому, хто тобі допомагає,
адже тебе підтримує твій Бог».
Тож Давид прийняв їх і зробив начальниками військових загонів.
19 Також дехто з племені Манасі́ї перейшов до Давида, коли він пішов разом з філісти́млянами воювати проти Сау́ла. Але Давид не допомагав філісти́млянам, бо їхні правителі, порадившись, відіслали його, оскільки вважали: «Він перейде на бік свого пана Сау́ла, і ми поплатимось своїми головами». 20 Коли він прийшов у Цикла́г, то з племені Манасі́ї до нього перейшли А́дна, Йозава́д, Єдіаї́л, Михаїл, Йозава́д, Елі́гу і Ціллета́й, начальники над тисячами Манасі́ї. 21 Усі ці чоловіки були сильні та хоробрі і допомагали Давиду відбивати напади грабіжників. Вони стали воєначальниками. 22 Кожного дня до Давида приходили люди, щоб йому допомагати, і так назбиралося величезне військо, як військо Бога.
23 Ось кількість споряджених на війну чоловіків, які прийшли до Давида в Хевро́н, щоб передати йому царство Сау́ла, як Єгова і наказав. 24 З племені Юди було 6800 чоловіків, споряджених на війну, які носили великі щити і списи. 25 З племені Симео́на — 7100 сильних і хоробрих воїнів.
26 З левітів — 4600 чоловіків. 27 Єгоя́да був провідником Ааронових синів; з ним було 3700 чоловіків, 28 а також Садо́к, сильний і хоробрий молодий чоловік. З його роду було 22 начальники.
29 З веніями́нівців, братів Сау́ла, — 3000 чоловіків. Більшість з них до того часу вірно служили дому Сау́ла. 30 З єфре́мівців — 20800 сильних і хоробрих чоловіків, що прославились у своїх родах.
31 З половини племені Манасі́ї 18000 чоловіків, згаданих поіменно, прийшли, щоб зробити Давида царем. 32 З чоловіків із племені Іссаха́ра, які розуміли значення того часу і знали, що́ ізраїльтянам треба робити,— 200 провідників; і всі їхні брати підкорялися їм. 33 З племені Завуло́на — 50000 чоловіків, які були придатні служити у війську і шикувалися в бойовому порядку повністю озброєні. Усі вони приєдналися до Давида і були йому цілковито віддані. 34 З племені Нефтали́ма — 1000 провідників; з ними було 37000 чоловіків, які носили великі щити і списи. 35 З да́нівців, які шикувалися в бойовому порядку, було 28600 чоловіків. 36 З племені Аси́ра — 40000 чоловіків, які були придатні служити у війську і шикувалися в бойовому порядку.
37 З племені Руви́ма, Га́да і з половини племені Манасі́ї — з тих, хто жив за Йорданом, — 120000 воїнів, які мали різну зброю. 38 Усі ці воїни, які шикувалися в бойовому порядку, прийшли у Хевро́н, цілим серцем постановивши зробити Давида царем над усім Ізра́їлем. Решта ізраїльтян теж були однодушно за те, щоб Давид став царем. 39 Три дні вони залишалися з Давидом, їли і пили, бо їхні брати все для них приготували. 40 Також ті, хто жив поряд, і навіть ті, хто жив у землях Іссаха́ра, Завуло́на і Нефтали́ма, привозили на ослах, верблюдах, мулах і биках багато їжі: випічку, круги пресованих фіг та родзинок, вино, олію, биків та овець, бо в Ізра́їлі була велика радість.
Розділ 13
1 Давид порадився з начальниками над тисячами, начальниками над сотнями і з усіма провідниками 2 та сказав усьому збору Ізра́їля: «Якщо це буде вам до вподоби і якщо на це буде воля нашого Бога Єгови, то ми пошлемо звістку до наших братів, які залишились у всіх Ізра́їлевих землях, а також до священиків і до левітів, які живуть у своїх містах з пасовищами, щоб вони прийшли до нас. 3 І ми перенесемо сюди ковчег нашого Бога». Адже за днів Сау́ла про ковчег не дбали. 4 Весь збір погодився так зробити, бо це було до вподоби цілому народу. 5 Тож Давид зібрав увесь Ізра́їль, від річки Єгипту до Ле́во-Хама́та, щоб перенести з Кір’я́т-Єари́ма ковчег правдивого Бога.
6 І вирушив Давид та весь Ізра́їль до Ваа́ли, тобто до Кір’я́т-Єари́ма, що в Юді, щоб забрати звідти ковчег правдивого Бога Єгови, який сидить на престолі над херувимами, ковчег, де кличуть його ім’я. 7 Вони повезли ковчег правдивого Бога з дому Авінада́ва на новому возі, який супроводжували У́зза та Ахі́о. 8 І Давид та весь Ізра́їль від усього серця веселились перед лицем правдивого Бога: співали пісень, грали на арфах та інших струнних інструментах, на бубнах та кимвалах і сурмили в сурми. 9 Коли вони прийшли до току Кідо́на, то У́зза простягнув руку і підтримав ковчег, бо його мало не перекинули бики. 10 Тоді Єгова запалав гнівом на У́ззу і вразив його за те, що він простягнув руку й доторкнувся до ковчега. І там, перед лицем Бога, У́зза помер. 11 А Давид розсердився через те, що Єгова спалахнув гнівом на У́ззу, тому це місце донині називається Пере́ц-У́зза.
12 Того дня Давид злякався правдивого Бога і сказав: «Як я тепер принесу до себе ковчег правдивого Бога?» — 13 і не забрав ковчега до себе, в Давидове місто. Натомість він наказав віднести його в дім гатя́нина Ове́д-Едо́ма. 14 Тож ковчег правдивого Бога залишався в домі Ове́д-Едо́ма три місяці, і весь той час Єгова благословляв домашніх Ове́д-Едо́ма і все, що в нього було.
Розділ 14
1 Тирський цар Хіра́м відіслав до Давида слуг і передав для нього кедрове дерево, а також послав мулярів і теслярів, щоб побудувати йому дім. 2 І Давид зрозумів, що Єгова утвердив його царську владу в Ізра́їлі та звеличив його царство ради Ізра́їля, свого народу.
3 В Єрусалимі Давид взяв собі ще інших дружин, і в нього народились також інші сини й дочки. 4 Ось імена дітей, які народились у нього в Єрусалимі: Шамму́а, Шова́в, Ната́н, Соломон, 5 Ївха́р, Елішу́а, Елпеле́т, 6 Нога́г, Нефе́г, Яфі́я, 7 Еліша́ма, Бееліа́да і Еліфеле́т.
8 Філісти́мляни почули, що Давид був помазаний на царя над усім Ізра́їлем, і пішли шукати його. Дізнавшись про це, Давид виступив проти них. 9 Коли філісти́мляни прийшли, то почали нападати на мешканців долини Рефаї́мів. 10 Тоді Давид запитав Бога: «Чи йти мені проти філісти́млян? Чи даси їх у мою руку?» Єгова відповів: «Іди, я обов’язково дам їх у твою руку». 11 Тож Давид пішов у Ваа́л-Пераци́м і розбив там філісти́млян. Давид сказав: «Правдивий Бог, як бурхливий потік, прорвав ряди моїх ворогів і зробив це моєю рукою». Тому це місце назвали Ваа́л-Пераци́м. 12 Там філісти́мляни залишили своїх богів, і їх спалили за наказом Давида.
13 Потім філісти́мляни знову вдерлися в долину. 14 Давид ще раз запитав правдивого Бога, і Бог відповів: «Не йди прямо за ними, а обійди їх і напади на них біля кущів баха́. 15 Як тільки почуєш шум, наче хтось іде по верхівках кущів, то напади на філісти́млян, бо це правдивий Бог вийшов перед тобою, щоб розбити їхнє військо». 16 Тож Давид зробив так, як наказав правдивий Бог. І він розбив філісти́мське військо, переслідуючи його від Гіво́на до Гезе́ра. 17 Давид прославився в усіх землях, і Єгова навів страх на всі народи, так що вони боялися Давида.
Розділ 15
1 Давид побудував собі доми в Давидовому місті, приготував місце для ковчега правдивого Бога і поставив там намет для ковчега. 2 Тоді він сказав: «Ніхто, крім левітів, не може переносити ковчег правдивого Бога, бо тільки їх вибрав Єгова, щоб вони носили ковчег Єгови і завжди служили йому». 3 Після того Давид зібрав увесь Ізра́їль в Єрусалимі, щоб перенести ковчег Єгови на місце, яке він приготував.
4 Тож Давид покликав нащадків Аарона і левітів. 5 З кега́тівців прийшли провідник Урії́л та 120 його братів. 6 З мера́рівців — провідник Аса́я та 220 його братів. 7 З гершо́мівців — провідник Йоі́л та 130 його братів. 8 З нащадків Еліцафа́на — провідник Шема́я та 200 його братів. 9 З нащадків Хевро́на — провідник Елії́л та 80 його братів. 10 З нащадків Уззії́ла — провідник Аммінада́в та 112 його братів. 11 Крім того, Давид покликав священиків Садо́ка й Евіата́ра, а також левітів Урії́ла, Аса́ю, Йоі́ла, Шема́ю, Елії́ла та Аммінада́ва 12 і сказав їм: «Ви — голови левітських родів. Освятіться ви і ваші брати та перенесіть ковчег Єгови, Бога Ізра́їля, на місце, яке я приготував. 13 Першого разу ви не несли його, і наш Бог Єгова спалахнув на нас гнівом, оскільки ми не дізналися, як це слід було зробити». 14 Тож священики і левіти освятились, щоб перенести ковчег Єгови, Бога Ізра́їля.
15 Потім левіти понесли ковчег правдивого Бога на плечах, тримаючи його за держаки, — так, як Єгова наказав через Мойсея. 16 І Давид звелів провідникам левітів призначити своїх братів, співаків, щоб вони радісно співали під супровід музичних інструментів — лір, арф і кимвалів.
17 Тож левіти призначили Гема́на, Йоі́лового сина, а також його братів — Аса́фа, Берехі́їного сина, й Ета́на, Куша́їного сина, з мера́рівців. 18 Разом з ними були їхні брати з другої групи: Заха́рій, Бе́н, Яазії́л, Шемірамо́т, Єхії́л, У́нні, Еліа́в, Бена́я, Маасе́я, Маттіті́я, Еліфеле́гу, Мікне́я, а також Ове́д-Едо́м і Єії́л, вартові при входах. 19 Співаки Гема́н, Аса́ф і Ета́н грали на мідних кимвалах; 20 Заха́рій, Азії́л, Шемірамо́т, Єхії́л, У́нні, Еліа́в, Маасе́я та Бена́я грали на лірах, настроєних на аламо́т; 21 Маттіті́я, Еліфеле́гу, Мікне́я, Ове́д-Едо́м, Єії́л та Азазі́я були керівниками і грали на арфах, настроєних на шеміні́т; 22 Кенані́я, провідник левітів, відповідав за перенесення ковчега, бо був досвідченим чоловіком; 23 Берехі́я і Елка́на охороняли ковчег; 24 священики Шевані́я, Йошафа́т, Нетане́ль, Амаса́й, Заха́рій, Бена́я та Еліезе́р голосно сурмили в сурми перед ковчегом правдивого Бога, а Ове́д-Едо́м і Єхі́я також охороняли ковчег.
25 І пішов Давид разом зі старійшинами Ізра́їля та начальниками над тисячами, щоб перенести з дому Ове́д-Едо́ма ковчег угоди Єгови. І всі вони дуже раділи. 26 Коли правдивий Бог допоміг левітам, які переносили ковчег угоди Єгови, то в жертву принесли сім молодих биків і сім баранів. 27 Давид був одягнений у безрукаву сорочку з тонкої тканини. Так само були одягнені всі левіти, які переносили ковчег, співаки і Кенані́я, відповідальний за перенесення і за співаків. Крім того, Давид ще мав на собі лляний ефо́д. 28 Усі ізраїльтяни несли ковчег угоди Єгови під звуки рогів, сурем і кимвалів, радісно вигукуючи і голосно граючи на лірах та арфах.
29 Коли ж ковчег угоди Єгови вносили в Давидове місто, то Мелхо́ла, Сау́лова дочка, дивилася з вікна. Побачивши, як цар Давид скаче і веселиться, вона почала зневажати його у своєму серці.
Розділ 16
1 Після того як принесли ковчег правдивого Бога і поставили в наметі, який приготував Давид, почали складати цілопалення і мирні жертви перед лицем правдивого Бога. 2 Закінчивши приносити цілопалення і мирні жертви, Давид поблагословив народ в ім’я Єгови. 3 Також він дав усім ізраїльтянам, кожному чоловікові й жінці, по хлібині і по кругу пресованих фініків та родзинок. 4 Потім він призначив декотрих левітів виконувати служіння перед ковчегом Єгови. Вони мали віддавати честь Єгові, Богу Ізра́їля, віддавати йому подяку і хвалу. 5 Головний був Аса́ф, другий — Заха́рій, а потім — Єії́л, Шемірамо́т, Єхії́л, Маттіті́я, Еліа́в, Бена́я, Ове́д-Едо́м та Єії́л, які грали на лірах і арфах. Аса́ф грав на кимвалі, 6 а священики Бена́я та Яхазії́л постійно сурмили перед ковчегом угоди правдивого Бога.
7 У той день Давид вперше доручив Аса́фу і його братам виконувати пісню подяки, яку присвятив Єгові:
8 «Дякуйте Єгові, кличте ім’я його,
розповідайте серед народів про те, що він учинив!
9 Співайте йому і піснею вихваляйте його,
роздумуйте про всі його дивовижні діла.
10 Хваліться його святим ім’ям.
Нехай радіє серце тих, хто шукає Єгову.
11 Шукайте Єгову і силу його,
завжди шукайте його ласки.
12 Пам’ятайте про його дивовижні діла,
про його чудеса і присуди,
13 ви, потомство його слуги́ Ізра́їля,
ви, його обранці, сини Якова.
14 Він — Єгова, наш Бог.
Присуди його діють по цілій землі.
15 Пам’ятайте про його угоду повік,
про обіцянку, яку він дав,— протягом тисячі поколінь,
16 про угоду, яку уклав з Авраамом,
клятву, яку дав Ісаку,
17 яку він зробив постановою для Якова
та угодою для Ізра́їля, укладеною на віки.
18 Він сказав: “Я дам тобі ханаа́нський край,
який стане твоєю спадщиною”.
19 Тоді було їх мало,
дуже мало, і жили вони як чужинці в цьому краю.
20 Вони ходили від народу до народу,
від одного царства до іншого.
21 Він же нікому не дозволяв їх гнобити
і заради них докоряв царям,
22 кажучи: “Не торкайтесь моїх помазанців
і не кривдьте моїх пророків”.
23 Співай Єгові, вся земле!
З дня у день звіщайте спасіння, яке він дає!
24 Розповідайте народам про славу його,
проголошуйте всім народам про його дивовижні діла.
25 Єгова — величний і, як ніхто інший, гідний хвали.
Він грізніший за усіх богів.
26 Бо всі боги народів — то нікчемні божки,
а Єгова — той, хто створив небеса.
27 Перед ним — велич і слава,
у його оселі — сила й радість.
28 Племена усі, віддайте Єгові те, чого він по праву заслуговує,
віддайте Єгові належну йому славу і звеличуйте силу його.
29 Віддайте Єгові славу, належну його імені,
принесіть свої дари і станьте перед його лицем.
Вклоніться Єгові у шатах святості.
30 Тремти перед ним, уся земле!
Земля міцно утверджена і не буде зрушена.
31 Нехай радіють небеса і тішиться земля.
Проголосіть серед народів: “Єгова став Царем!”
32 Хай шумить море і все, що в ньому.
Нехай тішаться поля і все, що на них.
33 І хай лісові дерева радісно вигукують перед Єговою,
бо він іде судити землю.
34 Дякуйте Єгові, бо він добрий,
його віддана любов вічна.
35 Говоріть: “Боже нашого спасіння, врятуй нас,
збери і визволь нас від усіх народів,
щоб ми прославляли твоє святе ім’я
і невимовно раділи, вихваляючи тебе.
36 Хай Єгові, Богу Ізра́їля, лине хвала
усю вічність”».
Тоді весь народ сказав: «Амінь!» — і віддав Єгові славу.
37 Потім Давид залишив Аса́фа з його братами перед ковчегом угоди Єгови, щоб вони постійно служили перед ковчегом і щодня робили все, що потрібно. 38 Ове́д-Едо́м і його брати — усього 68 чоловіків, а також Ове́д-Едо́м, Єдуту́нів син, і Хо́са були вартовими. 39 Священик Садо́к та інші священики повинні були служити перед святим наметом Єгови на узвишші в Гіво́ні. 40 Вони мали постійно, зранку і ввечері, складати цілопалення для Єгови на жертовнику для цілопалень та робити все, що написано в Законі Єгови, який він дав Ізра́їлю. 41 З ними були Гема́н, Єдуту́н і решта вибраних чоловіків, призначених поіменно, які мали дякувати Єгові, бо «його віддана любов вічна». 42 Гема́н і Єдуту́н повинні були сурмити, грати на кимвалах та інших інструментах, якими вихваляли правдивого Бога. Сини ж Єдуту́на мали служити біля входу. 43 Після того весь народ розійшовся по своїх домах. Давид теж пішов додому, щоб поблагословити своїх домашніх.
Розділ 17
1 Після того як Давид оселився у своєму домі, він сказав пророку Ната́ну: «Ось я живу в домі з кедрового дерева, а ковчег угоди Єгови стоїть у наметі». 2 На це Ната́н відповів Давиду: «Роби все, чого бажає твоє серце, бо правдивий Бог з тобою».
3 Тієї ж ночі Бог промовив до Ната́на: 4 «Йди і скажи моєму слузі Давиду: “Так говорить Єгова: «Не ти побудуєш для мене дім. 5 Від того дня, коли я вивів Ізра́їль з Єгипту, і аж донині я не жив у домі, а переходив з намету в намет, з одного святого намету в інший. 6 Весь той час я ходив з Ізра́їлем. Але чи сказав я хоч раз якомусь Ізра́їлевому судді, котрого призначив пасти мій народ: “Чому ти не побудував мені дому з кедрового дерева?”»”
7 Тож передай моєму слузі Давиду: “Так говорить Єгова, Бог військ: «Я взяв тебе з пасовища, де ти пас отару, і зробив провідником мого народу Ізра́їля. 8 Я буду з тобою, хоч би куди ти йшов, і знищу перед тобою всіх ворогів, я звеличу твоє ім’я, і ти станеш одним з найвідоміших людей на землі. 9 Я виділю місце для свого народу Ізра́їля і поселю його там. Він житиме в тому місці, і вже ніхто не буде його турбувати. Неправедні більше його не гнобитимуть, як це було колись, 10 як було за часів суддів, яких я призначав над своїм народом Ізра́їлем. Я підкорю всіх твоїх ворогів. Я кажу тобі: “Єгова збудує для тебе дім”.
11 Коли ж закінчаться твої дні і ти відійдеш до своїх прабатьків, я поставлю після тебе царем твого потомка, одного з твоїх синів, та утверджу його царську владу. 12 Він побудує для мене дім, і я міцно поставлю його трон навіки. 13 Я стану йому батьком, а він буде мені сином. І я не заберу від нього своєї відданої любові, як забрав від того, хто був перед тобою. 14 Я поставлю його над своїм домом і царством навіки, і його трон стоятиме вічно»”».
15 Тож Ната́н розказав Давиду про своє видіння і переказав усі ці слова.
16 Тоді цар Давид прийшов, сів перед Єговою і промовив: «Боже Єгово, хто я такий і чим особливий мій рід, що ти так благословив мене? 17 І ти, Боже, зробив ще більше, сказавши, що́ буде з домом твого слуги в далекому майбутньому. Боже Єгово, ти вважаєш мене достойним ще більшого звеличення. 18 Що мені, твоєму слузі, ще сказати про честь, яку ти виявив мені? Ти ж добре знаєш свого слугу Давида. 19 Єгово, заради свого слуги ти здійснив усі ці великі діла і виявив свою велич, бо це було до вподоби твоєму серцю. 20 Єгово, ніхто не може зрівнятися з тобою. Немає Бога, крім тебе, і все, що ми чули, підтверджує це. 21 Чи є ще народ на землі, подібний до твого народу Ізра́їля? Ти, правдивий Боже, викупив його і зробив своїм народом; ти прославив своє ім’я великими і грізними ділами, прогнавши інші народи перед своїм народом, який ти викупив і вивів з Єгипту. 22 Ти, Єгово, зробив Ізра́їль своїм народом навіки і став його Богом. 23 Тож тепер, Єгово, хай в усі часи буде незмінним слово, яке ти сказав про свого слугу і про його дім. Зроби все так, як ти пообіцяв. 24 Нехай утвердиться твоє ім’я і хай воно звеличується вічно, щоб люди говорили: “Єгова, Бог військ, Бог Ізра́їля,— він є Богом для Ізра́їля”. Хай дім твого слуги Давида твердо стоїть перед тобою. 25 Мій Боже, ти виявив своєму слузі, що хочеш збудувати йому дім, тому твій слуга з упевненістю звертається до тебе в молитві. 26 Єгово, ти — Бог правдивий, і ти пообіцяв своєму слузі такі блага. 27 Тож нехай тобі буде до вподоби благословити дім свого слуги, щоб він стояв перед тобою вічно. Єгово, ти поблагословив його, і він буде благословенний навіки».
Розділ 18
1 Через деякий час Давид розбив філісти́млян, підкорив їх і забрав у них Гат із залежними містами. 2 Потім він розбив моавітя́н. Вони стали слугами Давида і платили йому данину.
3 Біля Хама́та Давид розбив Гададезе́ра, царя Цо́ви, коли той ішов до річки Євфрат, щоб утвердити свою владу. 4 Давид захопив у нього 1000 колісниць, 7000 вершників і 20000 піших воїнів. Потім Давид перерізав жили всім колісничним коням, залишивши з них тільки 100. 5 Коли на допомогу Гададезе́ру, царю Цо́ви, прийшли сирійці з Дамаска, то Давид убив 22000 з них. 6 Після того Давид поставив у сирійському Дамаску свої гарнізони. Сирійці стали його слугами і почали платити йому данину. А Єгова давав Давидові перемогу скрізь, куди той ішов. 7 Давид забрав у слуг Гададезе́ра круглі золоті щити і приніс їх до Єрусалима. 8 З Тівха́та і Ку́на, Гададезе́рових міст, Давид забрав дуже багато міді, з якої потім Соломон зробив мідне море, стовпи і мідне приладдя.
9 Коли То́у, цар Хама́та, почув, що Давид розбив усе військо Гададезе́ра, царя Цо́ви, 10 то відразу послав свого сина Гадора́ма до царя Давида, щоб запитати, як у нього справи, і привітати з перемогою над Гададезе́ром. (Адже Гададезе́р часто воював з То́у.) Гадора́м приніс Давиду різні речі з золота, срібла і міді. 11 Ці речі цар Давид освятив для Єгови, так само як срібло й золото, забране в усіх довколишніх народів: едомля́н, моавітя́н, аммонітя́н, філісти́млян і амаликітя́н.
12 А Церу́їн син Авіша́й розбив едомля́н у Соляній долині та вбив 18000 чоловіків. 13 Він поставив в Едо́мі гарнізони, і всі едомля́ни стали Давидовими слугами. Єгова давав перемогу Давиду скрізь, куди той ішов. 14 Давид царював над усім Ізра́їлем і судив весь свій народ справедливо й праведно. 15 Йоа́в, син Церу́ї, був воєначальником, Йосафа́т, син Ахілу́да,— літописцем, 16 Садо́к, син Ахіту́ва, та Ахімеле́х, син Евіата́ра, були священиками, а Ша́вша — царським писарем. 17 Бена́я, син Єгоя́ди, був начальником керетя́н і пелетя́н, а Давидові сини були першими при цареві.
Розділ 19
1 Через якийсь час помер Наха́ш, цар аммонітя́н, і замість нього зацарював його син. 2 Дізнавшись про це, Давид сказав: «Я виявлю доброту Хану́ну, синові Наха́ша, бо його батько колись виявив доброту мені». Тож Давид відправив посланців, щоб потішити Хану́на після смерті батька. Проте коли Давидові слуги прийшли у край аммонітя́н до Хану́на, щоб потішити його, 3 їхні князі сказали Хану́ну: «Думаєш, Давид прислав розрадників з поваги до твого батька? Хіба його слуги прийшли не для того, щоб оглянути і розвідати твій край, а потім його спустошити?» 4 Тоді Хану́н схопив Давидових слуг, поголив їх, обрізав одяг аж до пояса та відправив їх усіх геть. 5 Почувши, що сталося з тими чоловіками і як сильно вони були принижені, Давид вислав їм назустріч людей з такими словами: «Залишайтесь у Єрихоні, поки у вас не відростуть бороди, і тоді повертайтесь».
6 Коли аммонітя́ни зрозуміли, що Давид їх зненавидів, то Хану́н разом з аммонітя́нами відправив посланців, щоб за 1000 талантів срібла вони найняли колісниці та вершників з Месопотамії, Ара́м-Маа́хи та Цо́ви. 7 Отже, вони найняли 32000 колісниць, а також царя Маа́хи з його народом, які прийшли й отаборилися біля Меде́ви. І аммонітя́ни вийшли зі своїх міст та приготувались до бою.
8 Почувши про це, Давид послав Йоа́ва та все військо з найсильнішими воїнами. 9 Аммонітя́ни вийшли і вишикувались біля входу в місто, а царі, які прийшли, стали окремо в полі.
10 Йоа́в побачив, що вороги наступають спереду і ззаду, тому вибрав найліпші ізра́їльські загони та вишикував їх у бойовому порядку проти сирійців. 11 А над рештою воїнів він поставив свого брата Авіша́я, і вони вишикувались проти аммонітя́н. 12 Йоа́в сказав: «Якщо сирійці почнуть перемагати мене, то ти прийдеш мені на порятунок, а якщо аммонітя́ни будуть перемагати тебе, то я врятую тебе. 13 Будьмо сильні! Відважно воюймо за наш народ і міста нашого Бога! А Єгова зробить те, що йому до вподоби».
14 Тож Йоа́в зі своїми воїнами напав на сирійців, і ті почали втікати. 15 Аммонітя́ни побачили, що сирійці втікають, і самі втекли від його брата Авіша́я, відступивши в місто. Після того Йоа́в повернувся в Єрусалим.
16 Коли сирійці побачили, що Ізра́їль їх переміг, то вислали посланців, щоб ті покликали на допомогу сирійців, які жили біля Ріки і на чолі яких був Шофа́х, начальник Гададезе́рового війська.
17 Почувши про це, Давид відразу зібрав увесь Ізра́їль, перейшов Йордан і наблизився до сирійців. Він вишикував проти них своїх воїнів у бойовому порядку, і сирійці вступили з ним у бій. 18 Але вони почали втікати від ізраїльтян, і Давид вбив у сирійському війську 7000 візників колісниць і 40000 піших воїнів. Також він убив воєначальника Шофа́ха. 19 Як тільки Гададезе́рові слуги побачили, що Ізра́їль їх переміг, вони уклали мир з Давидом і стали йому підкорятися. Відтоді Сирія вже не допомагала аммонітя́нам.
Розділ 20
1 На початку року, коли царі йдуть на війну, Йоа́в повів військо у край аммонітя́н і спустошив його. Він пішов і взяв в облогу Ра́ббу, а Давид тим часом залишався в Єрусалимі. Йоа́в захопив Ра́ббу і зруйнував її. 2 Давид зняв з голови Малка́ма корону, зроблену з одного таланта золота й прикрашену дорогоцінним камінням, і цю корону поклали на голову Давида. З того міста Давид виніс дуже багато здобичі. 3 Також він вивів мешканців того міста і змусив їх розпилювати каміння та працювати гострими залізними знаряддями й сокирами. Так Давид зробив з усіма містами аммонітя́н. Зрештою Давид з усіма загонами повернувся в Єрусалим.
4 Після того почалася війна з філісти́млянами в Гезе́рі. Тоді хушатя́нин Сіббеха́й убив Сіппа́я, нащадка рефаї́мів. Так філісти́мляни були підкорені.
5 І знову почалась війна з філісти́млянами, і Елхана́н, син Яі́ра, убив Ла́хмі, брата гатя́нина Голіа́фа, в якого держак списа був як ткацький вал.
6 Потім почалась війна в Га́ті. Там жив чоловік надзвичайно великого зросту, який мав по 6 пальців на кожній руці і нозі — усього 24 пальці. Він також був нащадком рефаї́мів. 7 Він постійно насміхався з Ізра́їля, тому Йоната́н, син Ші́ми, Давидового брата, вбив його.
8 Це нащадки рефаї́мів, які жили в Га́ті. Вони загинули від рук Давида та його слуг.
Розділ 21
1 А Сатана виступив проти Ізра́їля і підбурив Давида перерахувати Ізра́їль. 2 Тож Давид промовив до Йоа́ва і провідників народу: «Підіть перерахуйте ізраїльтян від Бее́р-Ше́ви до Да́на і повідомте мені їхню кількість». 3 У відповідь Йоа́в сказав: «Нехай Єгова зробить свій народ у сто разів численнішим. Царю, пане мій, хіба не всі вони твої слуги? Навіщо мій пан надумав це робити? Навіщо йому стягувати вину на Ізра́їль?»
4 Але цар наполіг на своєму, тому Йоа́в обійшов весь Ізра́їль, а потім повернувся до Єрусалима. 5 Йоа́в повідомив Давиду, скільки людей пройшло перепис: у всьому Ізра́їлі було 1100000 чоловіків, озброєних мечами, а в Юді — 470000 чоловіків, озброєних мечами. 6 Але плем’я Ле́вія і плем’я Веніями́на Йоа́в не перерахував, бо царський наказ був для нього гидотою.
7 І була ця справа дуже неприємна правдивому Богу, тому він вразив Ізра́їль. 8 Тоді Давид сказав правдивому Богу: «Я зробив великий гріх. Будь ласка, прости провину твого слуги, бо я повівся дуже нерозумно». 9 І Єгова наказав Давидовому провидцю Га́ду: 10 «Піди до Давида і скажи: “Так говорить Єгова: «Ось перед тобою три кари. Вибери, яку з них я маю послати на тебе»”». 11 Тож Гад прийшов до Давида і сказав: «Так говорить Єгова: “Вибирай: 12 або настануть три роки голоду, або три місяці твої вороги будуть тебе спустошувати, і їхній меч досягне тебе, або на три дні Єгова пошле свій меч — пошесть, яка вразить цей край, і ангел Єгови буде нищити весь Ізра́їль”. А тепер подумай, що я маю відповісти тому, хто мене послав». 13 І Давид сказав Га́ду: «Як же мені тяжко! Але ліпше попасти в руки Єгови, бо він дуже милосердний, ніж попасти в руки людини».
14 Тоді Єгова навів на Ізра́їль пошесть — і в краю загинуло 70000 людей. 15 Також правдивий Бог послав ангела, щоб знищити Єрусалим. І як тільки Єгова побачив, що ангел збирається знищити його, то пожалкував, що навів це лихо, і сказав ангелу, який нищив людей: «Досить! Опусти руку!» В той час ангел Єгови стояв біля току євусея́нина Орна́на.
16 Коли Давид звів очі і побачив ангела Єгови, який стояв між небом і землею та тримав у руці оголений меч, простягнутий у бік Єрусалима, то Давид і старійшини, які були одягнені в мішковину, попадали ниць. 17 Давид сказав правдивому Богові: «Хіба не я наказав перерахувати народ? Це я згрішив, я вчинив зло. У чому ж винні ці вівці? Єгово, Боже мій, покарай лише мене і мій рід, але, прошу, не карай свого народу».
18 Тоді ангел Єгови сказав Га́ду передати Давидові, щоб він пішов і поставив жертовник для Єгови на току євусея́нина Орна́на. 19 Отже, Давид пішов, як і сказав йому Гад від імені Єгови. 20 Орна́н тим часом молотив пшеницю. Обернувшись, він побачив ангела, і його четверо синів, які були з ним, сховались. 21 Коли Давид прийшов до Орна́на, той, як тільки його побачив, залишив тік і низько йому вклонився. 22 Давид сказав Орна́ну: «Продай мені цей тік, щоб я побудував тут жертовник для Єгови. Я заплачу тобі за нього повну ціну. Тоді кара, від якої страждає народ, припиниться». 23 Але Орна́н відповів: «Я віддам його тобі, і нехай мій пан, цар, робить все, що йому до вподоби. Також я дам биків для цілопалень, молотильну дошку на дрова і пшеницю для хлібного приношення. Я віддам тобі все це».
24 Проте цар Давид сказав Орна́ну: «Ні, я куплю його в тебе за повну ціну, бо не хочу приносити Єгові те, що належить тобі, і складати цілопалення, яке мені нічого не коштувало». 25 І Давид заплатив Орна́ну за це місце 600 золотих ше́келів. 26 Отже, Давид побудував там жертовник для Єгови, приніс цілопалення і мирні жертви та звернувся до Єгови. І Бог відповів йому, пославши з неба вогонь на жертовник для цілопалень. 27 Потім Єгова наказав ангелу вкласти меч назад у піхви. 28 Давид побачив, що Єгова відповів йому біля току євусея́нина Орна́на, і відтоді приносив там жертви. 29 А святий намет Єгови, який Мойсей зробив у пустелі, та жертовник для цілопалень залишались на узвишші в Гіво́ні. 30 Але Давид не міг піти туди, щоб звернутись за порадою до Бога, бо дуже боявся меча ангела Єгови.
Розділ 22
1 Тоді Давид сказав: «Тут буде дім правдивого Бога Єгови, а тут — жертовник для цілопалень, які приноситиме Ізра́їль».
2 Давид наказав зібрати чужинців, які жили в Ізра́їлевому краї, і зробив їх каменярами, щоб вони різали та обтісували камені для будівництва дому правдивого Бога. 3 Давид також приготував багато заліза, щоб виготовити цвяхи для стулок брам і з’єднання. Крім того, він приготував стільки міді, що не зважити, 4 і стільки кедрової деревини, що не злічити, бо сидоня́ни й тиря́ни постачали йому багато деревини. 5 Давид сказав: «Мій син Соломон ще молодий і недосвідчений, а дім, який треба побудувати для Єгови, має прославитись у всіх краях своєю неперевершеною величністю і красою. Тому я все приготую для нього». І ще до своєї смерті Давид приготував безліч усього.
6 Він покликав свого сина Соломона і наказав йому побудувати дім для Єгови, Ізра́їлевого Бога. 7 Давид сказав Соломону, своєму синові: «Я від усього серця хотів побудувати дім для імені мого Бога Єгови. 8 Але Єгова сказав мені: “Ти пролив багато крові і багато воював. Ти не побудуєш дому для мого імені, бо дуже багато крові ти пролив на землю перед моїм лицем. 9 Але в тебе народиться син, який буде мирною людиною. Я дам йому мир, і довколишні вороги не будуть його турбувати. Соломон буде його ім’я, і за його днів я дам Ізра́їлю мир і спокій. 10 Саме він побудує дім для мого імені. Він стане мені сином, а я йому батьком. І я міцно поставлю трон його царства в Ізра́їлі навіки”.
11 А тепер, сину мій, нехай Єгова буде з тобою, і ти матимеш успіх та побудуєш дім для свого Бога Єгови, як він і говорив. 12 Нехай Єгова наділить тебе розсудливістю і розумінням, коли дасть тобі владу над Ізра́їлем, щоб ти дотримувався закону свого Бога Єгови. 13 І якщо ти старанно виконуватимеш постанови й присуди, які Єгова передав Ізра́їлю через Мойсея, то матимеш успіх. Будь мужній і сильний. Не бійся і не лякайся. 14 Я доклав великих зусиль, щоб приготувати для дому Єгови 100000 талантів золота і 1000000 талантів срібла, а міді та заліза стільки, що й не зважити. Також я приготував деревину і каміння, але ти додай до цього ще більше. 15 Крім того, ти маєш багато робітників: каменярів, мулярів, теслярів та інших людей, вправних у різній роботі. 16 У тебе стільки золота, срібла, міді й заліза, що не злічити. Тож берися до роботи, і нехай Єгова буде з тобою».
17 Давид наказав усім Ізра́їлевим князям допомагати його сину Соломону і сказав: 18 «Хіба ваш Бог Єгова не з вами? Хіба він не дав вам миру навкруги? Єгова віддав у мою руку мешканців цього краю, і край тепер підкорений перед ним та його народом. 19 Тож постановіть шукати вашого Бога Єгову всім своїм серцем та всією своєю душею. Побудуйте святиню правдивого Бога Єгови, щоб перенести ковчег угоди Єгови і святі речі правдивого Бога до дому, побудованого для імені Єгови».
Розділ 23
1 Коли Давид постарів і життя його наблизилося до кінця, він зробив свого сина Соломона царем над Ізра́їлем. 2 Давид зібрав усіх Ізра́їлевих князів, священиків і левітів. 3 Левіти віком від 30 років і більше були перераховані чоловік за чоловіком; усього їх було 38000. 4 З них 24000 повинні були наглядати за працею в домі Єгови, 6000 мали бути начальниками і суддями, 54000 — вартовими при брамах, а ще 4000 повинні були вихваляти Єгову, граючи на інструментах, про які Давид сказав: «Я зробив їх, щоб вихваляти Бога».
6 Потім Давид поділив їх на групи. Це були групи Ле́вієвих синів — Гершо́на, Кега́та і Мера́рі. 7 Серед гершо́нівців були Лада́н і Ші́м’ї. 8 Сини Лада́на: голова Єхії́л, а також Зета́м і Йоі́л — троє синів. 9 Сини Ші́м’ї: Шеломо́т, Хазії́л і Хара́н — троє синів. Вони були головами родів, які походили від Лада́на. 10 Сини Ші́м’ї: Яха́т, Зі́на, Єу́ш і Бері́я — чотири сини Ші́м’ї. 11 Головним був Яха́т, а другим — Зі́за. В Єу́ша і Бері́ї було мало синів, тому вони вважались одним родом і мали спільне призначення.
12 Сини Кега́та: Амра́м, Їцга́р, Хевро́н та Уззії́л — четверо синів. 13 Сини Амра́ма: Аарон і Мойсей. Аарон і його сини були відділені на віки, щоб освячувати Найсвятіше, служити Єгові, приносити жертви перед його лицем і благословляти в його ім’я. 14 Сини Мойсея, Божого чоловіка, були перелічені серед левітів. 15 Сини Мойсея: Гершо́м і Еліезе́р. 16 З синів Гершо́ма головою був Шевуї́л. 17 З нащадків Еліезе́ра головою був Рехаві́я. Еліезе́р більше не мав синів, а в Рехаві́ї було дуже багато синів. 18 З синів Їцга́ра головою був Шеломі́т. 19 Сини Хевро́на: голова — Єрі́я, другий — Амарі́я, третій — Яхазії́л, четвертий — Єкамеа́м. 20 Сини Уззії́ла: голова — Михе́й, другий — Їшші́я.
21 Сини Мера́рі: Ма́хлі та Му́ші. Сини Ма́хлі: Елеаза́р і Кіш. 22 Елеаза́р помер, не маючи синів. У нього були тільки дочки, які вийшли заміж за своїх родичів, синів Кі́ша. 23 Сини Му́ші: Ма́хлі, Еде́р і Єремо́т — троє синів.
24 Це Ле́вієві сини за їхніми родами, голови родів згідно з переписом. Вони були перераховані поіменно і виконували працю, пов’язану зі служінням у домі Єгови; всі вони були віком від 20 років і більше. 25 Давид сказав: «Єгова, Бог Ізра́їля, дав мир своєму народу, і він буде жити в Єрусалимі повіки. 26 Левітам більше не потрібно переносити святий намет і все приладдя, яке використовується для служіння в ньому». 27 Отже, за останніми вказівками Давида були пораховані левіти віком від 20 років і більше. 28 Вони допомагали Аароновим синам в усьому, що було пов’язане зі служінням у домі Єгови: дбали про подвір’я, їдальні та очищення всіх святих речей і займалися іншою роботою в домі правдивого Бога. 29 Вони допомагали з хлібами, які клали у стоси, з найліпшим борошном для хлібного приношення, прісними тоненькими коржами, хлібами, приготовленими на сковороді, тістом, вимішаним з олією, і різними мірами об’єму й довжини. 30 Кожного ранку і кожного вечора вони займали свої місця, щоб віддавати Єгові подяку і хвалу. 31 Також вони допомагали приносити для Єгови цілопалення щосуботи, у новомісяччя та в щорічні свята, відповідно до кількості, записаної в законі, і робили це перед лицем Єгови постійно. 32 Крім того, вони виконували свої обов’язки, пов’язані з наметом зборів і святим місцем, а також допомагали своїм братам, Аароновим синам, служачи в домі Єгови.
Розділ 24
1 Ось групи Ааронових нащадків. Сини Аарона: Нада́в, Аві́гу, Елеаза́р та Ітама́р. 2 Але оскільки Нада́в та Аві́гу померли раніше від свого батька і в них не було синів, то надалі священиками служили Елеаза́р та Ітама́р. 3 Давид, а також Садо́к, з синів Елеаза́ра, і Ахімеле́х, з синів Ітама́ра, поділили їх на групи, щоб вони виконували свої обов’язки, пов’язані зі служінням. 4 Але серед синів Елеаза́ра було більше голів, ніж серед синів Ітама́ра. Тому їх поділили так: серед синів Елеаза́ра — 16 чоловіків, які були головами родів, а серед синів Ітама́ра — 8.
5 Потім Елеаза́рових та Ітама́рових синів поділили за жеребком, бо і з одних, і з других походили начальники, які відповідали за святе місце, і начальники, які служили правдивому Богу. 6 Писар левітів Шема́я, син Нетане́ля, записав їхні імена перед царем, князями, священиком Садо́ком, Ахімеле́хом, сином Евіата́ра, і головами священицьких та левітських родів. Один рід вибирався з синів Елеаза́ра, і один — з синів Ітама́ра.
7 Перший за жеребком був Єгоярі́в, другий — Єда́я, 8 третій — Харі́м, четвертий — Сеорі́м, 9 п’ятий — Малкі́я, шостий — Міями́н, 10 сьомий — Гакко́ц, восьмий — Аві́я, 11 дев’ятий — Єшу́а, 10-й — Шехані́я, 12 11-й — Еліаші́в, 12-й — Яки́м, 13 13-й — Ху́ппа, 14-й — Єшевеа́в, 14 15-й — Бі́лга, 16-й — Імме́р, 15 17-й — Хезі́р, 18-й — Гаппіцце́ц, 16 19-й — Петагі́я, 20-й — Єхезке́ль, 17 21-й — Яхі́н, 22-й — Гаму́л, 18 23-й — Дела́я, 24-й — Маазі́я.
19 Так було встановлено порядок їхнього служіння: було визначено, коли саме вони мали приходити в дім Єгови, згідно з постановою, даною їхнім прабатьком Аароном, як наказав йому Єгова, Бог Ізра́їля.
20 Ось решта синів Ле́вія. З синів Амра́ма — Шуваї́л. З синів Шуваї́ла — Єхде́я. 21 Від Рехаві́ї, з синів Рехаві́ї,— голова Їшші́я. 22 З їцга́рівців — Шеломо́т. З синів Шеломо́та — Яха́т. 23 З синів Хевро́на: голова — Єрі́я, другий — Амарі́я, третій — Яхазії́л, четвертий — Єкамеа́м. 24 З синів Уззії́ла — Михе́й. З синів Михе́я — Шамі́р. 25 У Михе́я був брат Їшші́я. З синів Їшші́ї — Заха́рій.
26 Сини Мера́рі: Ма́хлі і Му́ші. З синів Яазі́ї — Бе́но. 27 Сини Мера́рі: від Яазі́ї — Бе́но, Шога́м, Закку́р та І́врі; 28 від Ма́хлі — Елеаза́р, який не мав синів; 29 від Кі́ша, з синів Кі́ша,— Єрахмеї́л; 30 сини Му́ші: Ма́хлі, Еде́р і Єрімо́т.
Це сини Ле́вія за їхніми родами. 31 Вони витягали жеребки так само, як їхні брати, сини Аарона, витягали жеребки в присутності царя Давида, а також Садо́ка, Ахімеле́ха та голів священицьких і левітських родів. Рід старшого брата був нарівні з родом молодшого брата.
Розділ 25
1 Потім Давид і начальники груп, які виконували служіння, вибрали для служіння деяких синів Аса́фа, Гема́на і Єдуту́на, які мали пророкувати, граючи на арфах, лірах і кимвалах. Ось ті, кого призначили для цього служіння. 2 Від синів Аса́фа — Закку́р, Йосип, Нетані́я і Асаре́ла. Їхнім керівником був Аса́ф, який пророкував під керівництвом царя. 3 Від Єдуту́на — його шестеро синів: Гедалі́я, Це́рі, Єша́я, Ші́м’ї, Хашаві́я і Маттіті́я. Керівником у них був їхній батько Єдуту́н, який пророкував, граючи на арфі та віддаючи Єгові подяку і хвалу. 4 Від Гема́на — його сини Буккі́я, Маттані́я, Уззії́л, Шевуї́л, Єрімо́т, Ханані́я, Хана́ні, Еліа́та, Гідда́лті, Рома́мті-Езе́р, Йошбека́ша, Малло́ті, Готі́р і Махазіо́т. 5 Усі вони були синами Гема́на, царського провидця, який звіщав слова правдивого Бога, прославляючи його. Правдивий Бог дав йому 14 синів і 3 дочки. 6 Всі Гема́нові сини співали в домі Єгови під керівництвом свого батька і грали на кимвалах, лірах і арфах, виконуючи служіння в домі правдивого Бога.
Аса́ф, Єдуту́н і Гема́н служили під керівництвом царя.
7 Вони та їхні брати були навчені співати Єгові і добре знали свою справу. Всього їх було 288. 8 Щоб розподілити обов’язки, вони витягали жеребки — малий нарівні з великим, досвідчений нарівні з тим, хто вчився.
9 Перший жеребок випав Аса́фу для Йосипа; другий — Гедалі́ї (йому, його братам і синам, усього їх було 12); 10 третій — Закку́ру, його синам і братам, усього їх було 12; 11 четвертий — Ї́црі, його синам і братам, усього їх було 12; 12 п’ятий — Нетані́ї, його синам і братам, усього їх було 12; 13 шостий — Буккі́ї, його синам і братам, усього їх було 12; 14 сьомий — Єшаре́лі, його синам і братам, усього їх було 12; 15 восьмий — Єша́ї, його синам і братам, усього їх було 12; 16 дев’ятий — Маттані́ї, його синам і братам, усього їх було 12; 17 10-й — Ші́м’ї, його синам і братам, усього їх було 12; 18 11-й — Азаре́лю, його синам і братам, усього їх було 12; 19 12-й — Хашаві́ї, його синам і братам, усього їх було 12; 20 13-й — Шуваї́лу, його синам і братам, усього їх було 12; 21 14-й — Маттіті́ї, його синам і братам, усього їх було 12; 22 15-й — Єремо́ту, його синам і братам, усього їх було 12; 23 16-й — Ханані́ї, його синам і братам, усього їх було 12; 24 17-й — Йошбека́ші, його синам і братам, усього їх було 12; 25 18-й — Хана́ні, його синам і братам, усього їх було 12; 26 19-й — Малло́ті, його синам і братам, усього їх було 12; 27 20-й — Еліа́ті, його синам і братам, усього їх було 12; 28 21-й — Готі́ру, його синам і братам, усього їх було 12; 29 22-й — Гідда́лті, його синам і братам, усього їх було 12; 30 23-й — Махазіо́ту, його синам і братам, усього їх було 12; 31 24-й — Рома́мті-Езе́ру, його синам і братам, усього їх було 12.
Розділ 26
1 Ось групи вартових при брамах. Від коре́ївців — Мешелемі́я, син Ко́ре з Аса́фових синів. 2 Сини Мешелемі́ї: первісток — Заха́рій, другий — Єдіаї́л, третій — Зеваді́я, четвертий — Ятнії́л, 3 п’ятий — Ела́м, шостий — Єгохана́н і сьомий — Ельєгоена́й. 4 Сини Ове́д-Едо́ма: первісток — Шема́я, другий — Єгозава́д, третій — Йоа́х, четвертий — Саха́р, п’ятий — Нетане́ль, 5 шостий — Аммії́л, сьомий — Іссаха́р і восьмий — Пеуллета́й. Ось як Бог поблагословив Ове́д-Едо́ма.
6 У його сина Шема́ї народилися сини, здібні й сильні чоловіки; вони стали головами родів. 7 Сини Шема́ї: О́тні, Рефаї́л, Ове́д і Елзава́д та його брати Елі́гу і Семахі́я, які теж були здібними чоловіками. 8 Усі вони сини Ове́д-Едо́ма. Вони, а також їхні сини і брати були здібними людьми, придатними до служіння. Всього з родини Ове́д-Едо́ма — 62 чоловіки. 9 Мешелемі́я мав 18 синів і братів, які були здібними чоловіками. 10 Сини Хо́си, який був з синів Мера́рі: голова — Ші́мрі (хоча він не був первістком, але батько зробив його головою), 11 другий — Хілкі́я, третій — Тевалі́я і четвертий — Заха́рій. Усього в Хо́си було 13 синів і братів.
12 У цих групах вартових і голови, і їхні брати мали свої обов’язки в служінні у домі Єгови. 13 Малі родини нарівні з великими витягували жеребок за їхніми родами, щоб вибрати, біля якої брами будуть служити. 14 Східний бік за жеребком мав охороняти Шелемі́я. Потім витягнули жеребок для його сина Заха́рія, розсудливого радника, і йому випав північний бік. 15 Ове́д-Едо́м мав охороняти південний бік, а його сини — комори. 16 Шуппі́м і Хо́са мали охороняти західний бік поряд з брамою Шаллехе́т, що біля битого шляху, який веде нагору. Варта стояла коло варти. 17 На східному боці мали стояти шестеро левітів, на північному боці щодня — четверо, на південному боці щодня — четверо, а біля комор — дві пари вартових. 18 На західному боці, де була галерея, четверо вартових мали стояти біля битого шляху, а двоє — біля галереї. 19 Це групи вартових з коре́ївців і з мера́рівців.
20 Левіт Ахі́я відповідав за скарбниці дому правдивого Бога і за скарбниці для освячених речей. 21 З синів Лада́на, тобто синів гершо́нівця, Лада́нового нащадка, був Єхіе́лі — один з голів родів, які походили від гершо́нівця Лада́на,— 22 та сини Єхіе́лі, Зета́м і його брат Йоі́л. Вони відповідали за скарбниці дому Єгови. 23 Від амра́мівців, їцга́рівців, хевро́нівців та уззії́лівців 24 був Шевуї́л, син Гершо́ма, сина Мойсея; він відповідав за комори. 25 Його брати, нащадки Еліезе́ра: Рехаві́я, Єша́я, Йора́м, Зі́хрі та Шеломо́т. 26 Шеломо́т і його брати відповідали за всі скарбниці для освячених речей, які освятив цар Давид, голови родів, начальники над тисячами, начальники над сотнями і воєначальники. 27 Частину здобичі, захопленої у війнах, вони освячували для утримування дому Єгови. 28 Усе, що освятили прозорливець Самуї́л, а також Сау́л, син Кі́ша, Авне́р, син Не́ра, Йоа́в, син Церу́ї, чи будь-хто інший, було доручено Шеломі́ту та його братам.
29 Від їцга́рівців був Кенані́я і його сини, які виконували обов’язки поза Божим домом — були начальниками та суддями в Ізра́їлі.
30 Від хевро́нівців був Хашаві́я і його брати — 1700 здібних чоловіків, які наглядали за всіма справами Ізра́їля, пов’язаними зі служінням Єгові та служінням царю, в землях на захід від Йордану. 31 Від хевро́нівців був Єрі́я, голова хевро́нівців за походженням їхніх родів. У 40-й рік царювання Давида серед них шукали сильних та здібних чоловіків і знайшли їх у гілеа́дському Язе́рі. 32 Його брати, голови родів, були здібними чоловіками; їх було 2700 чоловіків. Цар Давид призначив їх головами над руви́мівцями, га́дівцями і над половиною племені Манасі́ї у справах, пов’язаних зі служінням правдивому Богу, а також у справах царя.
Розділ 27
1 Ось групи ізраїльтян, які були в царському війську. У ці групи входили голови родів, начальники над тисячами, начальники над сотнями і начальники, які дбали про ці групи. Групи змінювали одна одну кожного місяця протягом року, і в кожній з них було 24000 чоловіків.
2 Головою першої групи, яка мала служити в перший місяць, був Яшова́м, син Завдії́ла. У його групі було 24000 чоловіків. 3 Він був нащадком Пере́ца і першого місяця служив головою всіх воєначальників. 4 Головою групи, яка мала служити в другий місяць, був ахо́хівець Дода́й, а провідником був Мікло́т. У його групі було 24000 чоловіків. 5 Головою третьої групи, яка мала служити у третій місяць, був Бена́я, син старшого священика Єгоя́ди. У його групі було 24000 чоловіків. 6 Бена́я належав до тридцятки сильних воїнів і був провідником цієї тридцятки. Начальником його групи був його син Аммізава́д. 7 Головою четвертої групи, яка мала служити в четвертий місяць, був Асаї́л, Йоа́вів брат, а після нього — його син Зеваді́я. У його групі було 24000 чоловіків. 8 Головою п’ятої групи, яка мала служити у п’ятий місяць, був їзра́хівець Шамгу́т. У його групі було 24000 чоловіків. 9 Головою шостої групи, яка мала служити в шостий місяць, був Іра́, син текоя́нина Ікке́ша. У його групі було 24000 чоловіків. 10 Головою сьомої групи, яка мала служити в сьомий місяць, був пелонітя́нин Хеле́ц з єфре́мівців. У його групі було 24000 чоловіків. 11 Головою восьмої групи, яка мала служити у восьмий місяць, був хушатя́нин Сіббеха́й із зера́хівців. У його групі було 24000 чоловіків. 12 Головою дев’ятої групи, яка мала служити в дев’ятий місяць, був анатотя́нин Авіезе́р з веніями́нівців. У його групі було 24000 чоловіків. 13 Головою 10-ї групи, яка мала служити в 10-й місяць, був нетофатя́нин Магара́й із зера́хівців. У його групі було 24000 чоловіків. 14 Головою 11-ї групи, яка мала служити в 11-й місяць, був піратоня́нин Бена́я з єфре́мівців. У його групі було 24000 чоловіків. 15 Головою 12-ї групи, яка мала служити у 12-й місяць, був нетофатя́нин Хелда́й з нащадків Отнії́ла. У його групі було 24000 чоловіків.
16 Провідниками Ізра́їлевих племен були: в Руви́ма — Еліезе́р, син Зі́хрі; у Симео́на — Шефаті́я, син Маа́хи; 17 у Ле́вія — Хашаві́я, син Кемуї́ла; в Аарона — Садо́к; 18 в Юди — Елі́гу, один з братів Давида; в Іссаха́ра — О́мрі, син Михаїла; 19 в Завуло́на — Їшма́я, син Овді́я; у Нефтали́ма — Єрімо́т, син Азрії́ла; 20 у Єфре́ма — Гоше́я, син Азазі́ї; в половини племені Манасі́ї — Йоі́л, син Педа́ї; 21 в половини племені Манасі́ї, що в Гілеа́ді,— Іддо́, син Заха́рія; у Веніями́на — Яасії́л, син Авне́ра; 22 в Да́на — Азаре́ль, син Єроха́ма. Це князі Ізра́їлевих племен.
23 Давид не порахував тих, кому було 20 років і менше, бо Єгова пообіцяв зробити ізраїльтян такими численними, як зірки на небі. 24 Йоа́в, син Церу́ї, почав рахувати народ, але не закінчив. І гнів Божий запалився на Ізра́їль. Тож це число не ввійшло у літопис царя Давида.
25 За царські скарбниці відповідав Азмаве́т, син Адиї́ла. За сховища в полях, містах, селах і баштах відповідав Йоната́н, син Уззі́ї. 26 За робітників, які обробляли землю, відповідав Е́зрі, син Келу́ва. 27 За виноградники відповідав раматя́нин Ші́м’ї, а за урожай виноградників і запаси вина — шіфмея́нин За́вді. 28 За оливкові гаї і сикомори в Шефе́лі відповідав гедеря́нин Ваа́л-Хана́н, а за запаси олії — Йоа́ш. 29 За велику худобу, яка паслась у Шаро́ні, відповідав шароня́нин Шітра́й, а за велику худобу в долинах — Шафа́т, син Адла́я. 30 За верблюдів відповідав ізмаї́лівець Ові́л, а за ослиць — меронотя́нин Єхде́я. 31 За дрібну худобу відповідав гагря́нин Язі́з. Це чоловіки, відповідальні за майно царя Давида.
32 Давидів племінник Йоната́н, чоловік розумний, був радником і писарем. Єхії́л, син Хахмо́ні, дбав про царських синів. 33 Ахітофе́л був царським радником, а Хуша́й, архітя́нин,— другом царя. 34 Після Ахітофе́ла радниками стали Єгоя́да, син Бена́ї, та Евіата́р. Начальником царського війська був Йоа́в.
Розділ 28
1 Давид зібрав у Єрусалимі всіх князів Ізра́їля: князів племен, начальників груп, які були на службі в царя, начальників над тисячами, начальників над сотнями, начальників, відповідальних за все майно та худобу царя і його синів, зібрав він також придворних та сильних і здібних чоловіків. 2 Тоді цар Давид встав і сказав:
«Послухайте мене, мої брати, мій народе! Я від усього серця хотів побудувати дім, де перебував би ковчег угоди Єгови, дім, який був би підніжком для нашого Бога. І я приготував усе, що для цього потрібно. 3 Але правдивий Бог сказав мені: “Ти не побудуєш дому для мого імені, бо ти воював і проливав кров”. 4 Єгова, Бог Ізра́їля, вибрав мене з усього дому мого батька, щоб я повіки був царем Ізра́їля. Він вибрав провідником Юду, з роду Юди — дім мого батька, а з синів мого батька вибрав мене і зробив царем над усім Ізра́їлем. 5 З усіх моїх синів,— а Єгова дав мені багато синів, — Бог вибрав Соломона, щоб він сидів на троні царства Єгови в Ізра́їлі.
6 Він сказав мені: “Твій син Соломон побудує для мене дім і подвір’я, бо я вибрав його, щоб він став мені сином, і я буду йому батьком. 7 Я міцно поставлю його царство навіки, якщо він і далі буде рішуче триматися моїх заповідей і присудів”. 8 Тож на очах усього Ізра́їля, збору Єгови, і перед нашим Богом я кажу вам: старанно виконуйте і бережіть всі заповіді вашого Бога Єгови, щоб ви володіли тим добрим краєм і передали його своїм синам у спадок навіки.
9 І ти, Соломоне, мій сину, знай Бога, якому поклоняється твій батько, і служи йому цілим серцем і з радісною душею, бо Єгова досліджує всі серця і знає всі думки та бажання. Якщо ти будеш шукати його, він дозволить себе знайти, а якщо покинеш його, він відкине тебе назавжди. 10 Пам’ятай: Єгова вибрав тебе, щоб ти побудував дім, який стане святинею. Будь мужній і берися до роботи».
11 Тож Давид дав своєму синові Соломону план будови притвору, приміщень храму, комор, верхніх і внутрішніх кімнат, приміщення для кришки примирення, 12 а також план усього, що отримав під натхненням: подвір’їв дому Єгови, всіх їдалень, які були довкола, скарбниць дому правдивого Бога і скарбниць для освячених речей. 13 Крім того, він дав вказівки щодо груп священиків і левітів, щодо всіх обов’язків, пов’язаних зі служінням у домі Єгови, а також щодо всіх речей, які мали використовуватися для служіння в домі Єгови. 14 Він вказав вагу золота для виготовлення всіх золотих речей і вагу срібла — для всіх срібних речей, які мали використовуватись у служінні; 15 вагу золота для золотих світильників та каганців, зазначивши вагу кожного світильника та каганця, і вагу срібла для срібних світильників і каганців — залежно від їхнього призначення; 16 вагу золота для столів, на які мали класти у стоси хліби, для кожного столу, і вагу срібла для срібних столів; 17 вагу чистого золота для виделок, чаш, глеків та для малих чаш, для кожної малої чаші, і вагу срібла для малих чаш, для кожної малої чаші. 18 Він також вказав вагу очищеного золота для жертовника, на якому мав спалюватися фіміам, і для золотих херувимів, які, простягаючи крила, мали затінювати ковчег угоди Єгови та представляти його колісницю. 19 І сказав Давид: «Рука Єгови була на мені, і він дав мені проникливість, щоб записати усі вказівки щодо будівництва».
20 Потім Давид сказав своєму синові Соломону: «Будь мужній і сильний та берися до роботи. Не бійся і не лякайся, бо з тобою Єгова, мій Бог. Він не полишить тебе і не покине, а буде з тобою, доки ти не завершиш усієї роботи, пов’язаної зі служінням у домі Єгови. 21 Групи священиків і левітів готові виконувати служіння в домі правдивого Бога. Ти маєш охочих і здібних майстрів для усіляких робіт, пов’язаних зі служінням, а також князів і цілий народ, які будуть виконувати всі твої вказівки».
Розділ 29
1 Потім цар Давид сказав усьому збору: «Мій син Соломон, якого вибрав Бог, ще молодий і недосвідчений, а роботи дуже багато, бо цей величний храм не для людини, а для Бога Єгови. 2 Я доклав усіх зусиль, щоб приготувати для дому мого Бога золото для золотих речей, срібло для срібних, мідь для мідних, залізо для залізних, деревину для дерев’яних, а також онікс, каміння вставне, яке садять на розчин, камінці для мозаїки, всілякі дорогоцінні камені та алебастр у великій кількості. 3 Крім усього того, що я приготував для святого дому, я даю власне золото і срібло з любові до дому мого Бога: 43000 талантів офі́рського золота і 7000 талантів очищеного срібла, щоб покрити стіни приміщень храму, 5 а також золото для золотих речей і срібло для срібних речей та для всього, що будуть виготовляти майстри. Хто ще хотів би сьогодні принести дар для Єгови?»
6 І князі родів, князі Ізра́їлевих племен, начальники над тисячами та над сотнями і начальники, які займалися справами царя, підійшли і почали давати пожертви. 7 Для служіння в домі правдивого Бога вони дали 5000 талантів золота, 10000 да́риків, 10000 талантів срібла, 18000 талантів міді та 100000 талантів заліза. 8 Також кожен, хто мав дорогоцінне каміння, віддавав його до скарбниці дому Єгови, за яку був відповідальний гершо́нівець Єхії́л. 9 І народ мав радість від того, що давав добровільні пожертви, адже люди жертвували Єгові від усього серця. Цар Давид теж дуже радів.
10 Після того Давид віддав хвалу Єгові на очах усього збору і сказав: «Єгово, Боже нашого батька Ізра́їля, нехай тобі лине хвала усю вічність. 11 Тобі, Єгово, належить велич, могутність, краса, слава і величність, адже все, що на небі і на землі,— твоє. Тобі, Єгово, належить царство, ти — Голова над усіма. 12 Від тебе — багатство і слава, і ти пануєш над усім. У твоїй руці сила і могутність, і ти можеш звеличити та зміцнити кожного. 13 Боже наш, ми дякуємо тобі й вихваляємо твоє славетне ім’я.
14 Хто я і хто мій народ, що можемо так щедро жертвувати? Адже все від тебе, і все, що даємо тобі, ми отримали від тебе. 15 Ми перед тобою чужинці та поселенці, як і всі наші прабатьки. Наші дні на землі — немов тінь, і немає надії. 16 Єгово, Боже наш, подивись, скільки всього цінного ми зібрали, щоб побудувати дім для тебе, для твого святого імені! Усе це з твоєї руки і належить тобі. 17 Я добре знаю, мій Боже, що ти досліджуєш серця і любиш непорочність. Від чистого серця я пожертвував тобі все це і дуже радію, що твій народ, який тут зі мною, дає тобі добровільні приношення. 18 Єгово, Боже наших прабатьків, Авраама, Ісака та Ізра́їля, поможи своєму народу завжди мати такий охочий дух і служити тобі від усього серця. 19 Також допоможи моєму синові Соломону цілим серцем триматись твоїх заповідей, нагадувань і постанов. Допоможи йому робити все це і збудувати величний храм, для якого я все приготував».
20 Потім Давид сказав усьому збору: «Віддайте хвалу вашому Богу Єгові!» Тоді весь збір віддав хвалу Єгові, Богу своїх прабатьків, і всі люди попадали на коліна і вклонились Єгові, а також царю. 21 Наступного дня вони склали Єгові жертви і принесли цілопалення для Єгови: 1000 молодих биків, 1000 баранів, 1000 ягнят і разом з ними — виливні жертви. Вони принесли багато жертв за весь Ізра́їль. 22 У той день вони їли і пили перед лицем Єгови та дуже раділи. І вони вдруге проголосили Соломона, Давидового сина, царем і помазали його перед лицем Єгови, зробивши провідником. А Садо́ка помазали, щоб він служив священиком. 23 Тож Соломон сів як цар на трон Єгови замість свого батька Давида. Його царювання було успішне, і всі ізраїльтяни слухались його. 24 Також усі князі, сильні воїни і всі сини царя Давида підкорилися царю Соломону. 25 Єгова дуже звеличив Соломона перед усім Ізра́їлем, і таким величним не був жоден з ізра́їльських царів, які правили перед ним.
26 Давид, син Єссе́я, був царем над усім Ізра́їлем. 27 Він царював в Ізра́їлі 40 років: 7 років — у Хевро́ні і 33 роки — в Єрусалимі. 28 Задоволений довгим життям, Давид помер у глибокій старості, маючи багатство і славу. А замість нього царем став його син Соломон. 29 Про всі діла царя Давида, від першого до останнього, розповідається в записах прозорливця Самуї́ла, пророка Ната́на і провидця Га́да. 30 У цих записах також розповідається про його царювання, могутність і про те, що відбувалося з ним, з Ізра́їлем і всіма довколишніми царствами.
